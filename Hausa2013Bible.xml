<?xml version="1.0" encoding="utf-8" standalone="yes"?>
<bible translation="Hausa Bible 2013" status="Hausa New Testament (Nigeria) ©2009, 2013 Biblica, Inc">
	<testament translation="new">
		<book number="40">
			<chapter number="1">
				<verse number="1">Tarihin da aka rubuta game da asalin Yesu Kiristi ɗan Dawuda, ɗan Ibrahim:</verse>
				<verse number="2">Ibrahim ya haifi Ishaku, Ishaku ya haifi Yaƙub, Yaƙub ya haifi Yahuda da ʼyanʼuwansa,</verse>
				<verse number="3">Yahuda ya haifi Ferez da Zera, waɗanda Tamar ce mahaifiyarsu; Ferez ya haifi Hezron, Hezron ya haifi Ram,</verse>
				<verse number="4">Ram ya haifi Amminadab, Amminadab ya haifi Nashon, Nashon ya haifi Salmon,</verse>
				<verse number="5">Salmon ya haifi Bowaz, wanda Rahab ce mahaifiyarsa, Bowaz ya haifi Obed, wanda Rut ce mahaifiyarsa, Obed ya haifi Yesse,</verse>
				<verse number="6">Yesse kuwa ya haifi Sarki Dawuda. Dawuda ya haifi Solomon, wanda matar Uriya ce mahaifiyarsa.</verse>
				<verse number="7">Solomon ya haifi Rehobowam, Rehobowam ya haifi Abija, Abija ya haifi Asa,</verse>
				<verse number="8">Asa ya haifi Yehoshafat, Yehoshafat ya haifi Yehoram, Yehoram ya haifi Azariya,</verse>
				<verse number="9">Azariya ya haifi Yotam, Yotam ya haifi Ahaz, Ahaz ya haifi Hezekiya,</verse>
				<verse number="10">Hezekiya ya haifi Manasse, Manasse ya haifi Amon, Amon ya haifi Yosiya,</verse>
				<verse number="11">Yosiya kuma ya haifi Yekoniya da ʼyanʼuwansa a lokacin da aka kwashe su zuwa bauta a Babilon.</verse>
				<verse number="12">Bayan an kwashe su zuwa bauta a Babilon: Yekoniya ya haifi Sheyaltiyel, Sheyaltiyel ya haifi Zerubbabel,</verse>
				<verse number="13">Zerubbabel ya haifi Abiyud, Abiyud ya haifi Eliyakim, Eliyakim ya haifi Azor,</verse>
				<verse number="14">Azor ya haifi Zadok, Zadok ya haifi Akim, Akim kuma ya haifi Eliyud,</verse>
				<verse number="15">Eliyud ya haifi Eleyazar, Eleyazar ya haifi Mattan, Mattan ya haifi Yaƙub,</verse>
				<verse number="16">Yaƙub ya haifi Yusuf, mijin Maryamu, wadda ta haifi Yesu, wanda ake kira Kiristi.</verse>
				<verse number="17">Ta haka akwai zuriya goma sha huɗu ke nan duka-duka, daga lokacin Ibrahim zuwa Dawuda; zuriya goma sha huɗu daga lokacin Dawuda zuwa lokacin da aka kwashe su zuwa bauta a Babilon, saʼan nan zuriya goma sha huɗu kuma, daga lokacin kwasa zuwa bauta a Babilon har zuwa kan Kiristi.</verse>
				<verse number="18">Ga yadda haihuwar Yesu Kiristi ta kasance: An yi alkawarin auren mahaifiyarsa Maryamu, ga Yusuf, amma tun kafin su zama miji da mata, sai aka tarar tana da ciki, ta wurin Ruhu Mai Tsarki.</verse>
				<verse number="19">Yusuf mijinta kuwa da yake shi mai adalci ne, bai so yǎ ba ta kunya, yǎ tone mata asiri a fili ba, ya yi tunani yǎ sake ta a ɓoye.</verse>
				<verse number="20">Amma bayan yanke wannan shawara, sai wani malaʼikan Ubangiji ya bayyana masa cikin mafarki, ya ce, “Yusuf ɗan Dawuda, kada ka ji tsoron ɗaukan Maryamu zuwa gidanka a matsayin matarka, gama cikin nan nata, daga wurin Ruhu Mai Tsarki ne.</verse>
				<verse number="21">Za ta haifi ɗa, za ka kuma sa masa suna Yesu, gama shi zai ceci mutanensa daga zunubansu.”</verse>
				<verse number="22">Duk wannan ya faru ne, don a cika abin da Ubangiji ya faɗi ta bakin annabi cewa,</verse>
				<verse number="23">“Ga shi budurwa za ta yi ciki, za ta haifi ɗa, kuma za a kira shi Immanuwel,”   — wanda yake nufin, “Allah tare da mu.”</verse>
				<verse number="24">Da Yusuf ya farka daga barci, sai ya bi umarnin malaʼikan Ubangiji, ya ɗauki Maryamu zuwa gida a matsayin matarsa.</verse>
				<verse number="25">Amma bai kwana da ita ba, sai bayan da ta haifi ɗan. Ya kuwa sa masa suna Yesu.</verse>
			</chapter>
			<chapter number="2">
				<verse number="1">Bayan an haifi Yesu a Betlehem, a Yahudiya, a zamanin Sarki Hiridus, sai waɗansu Masana, daga gabas suka zo Urushalima</verse>
				<verse number="2">suka tambaya, “Ina shi wanda aka haifa sarkin Yahudawa? Mun ga tauraronsa a gabas mun kuwa zo ne domin mu yi masa sujada.”</verse>
				<verse number="3">Da Sarki Hiridus ya ji wannan, sai shi da dukan Urushalima suka damu.</verse>
				<verse number="4">Bayan ya kira dukan manyan firistoci da malaman dokoki na mutane wuri ɗaya, sai ya tambaye su inda za a haifi Kiristi.</verse>
				<verse number="5">Suka amsa suka ce, “A Betlehem a Yahudiya, gama ga abin da annabi ya rubuta:</verse>
				<verse number="6">“ ‘Amma ke Betlehem, a cikin ƙasar Yahuda, ba ke ce mafi ƙanƙanta a cikin masu mulki a Yahuda ba, gama daga cikinki mai mulki zai zo, wanda zai zama makiyayin mutanena Israʼila.’ ”</verse>
				<verse number="7">Sai Hiridus ya kira Masanan a ɓoye, yǎ gano daga wurinsu daidai lokacin da tauraron ya bayyana.</verse>
				<verse number="8">Sai ya aike su Betlehem, ya ce, “Ku je ku bincika a hankali game da yaron nan. Da kun same shi, sai ku kawo mini labari nan da nan, domin ni ma in je in yi masa sujada.”</verse>
				<verse number="9">Bayan sun saurari sarki, sai suka kama hanyarsu, tauraron da suka gani a gabas kuwa yana tafe a gabansu, sai da ya kai inda yaron yake.</verse>
				<verse number="10">Da suka ga tauraron, sai suka yi farin ciki ƙwarai.</verse>
				<verse number="11">Suka shiga gidan, suka kuwa ga yaron tare da mahaifiyarsa Maryamu. Suka durƙusa har ƙasa, suka yi masa sujada. Saʼan nan suka kunce dukiyarsu, suka miƙa masa kyautai na zinariya da na turare da na mur.</verse>
				<verse number="12">Bayan an gargaɗe su cikin mafarki kada su koma wurin Hiridus, sai suka koma ƙasarsu ta wata hanya dabam.</verse>
				<verse number="13">Bayan sun tafi, sai malaʼikan Ubangiji ya bayyana ga Yusuf a mafarki ya ce, “Tashi, ka ɗauki yaron da mahaifiyarsa, ku tsere zuwa Masar. Ku zauna a can sai na gaya muku, gama Hiridus zai nemi yaron don yǎ kashe.”</verse>
				<verse number="14">Sai ya tashi, ya ɗauki yaron da mahaifiyarsa da dad dare suka tafi Masar,</verse>
				<verse number="15">inda zai zauna sai mutuwar Hiridus. Ta haka kuwa aka cika abin da Ubangiji ya faɗa ta bakin annabi cewa, “Daga Masar na kirawo ɗana.”</verse>
				<verse number="16">Da Hiridus ya gane cewa Masanan nan sun yi masa wayo, sai ya husata ƙwarai, ya yi umarni cewa a karkashe dukan ʼyan yara maza da suke a Betlehem da kewayenta, daga masu shekara biyu zuwa ƙasa, bisa ga lokacin da ya sami labarin daga Masanan nan.</verse>
				<verse number="17">Sai abin da aka faɗa ta bakin annabi Irmiya ya cika cewa:</verse>
				<verse number="18">“An ji murya a Rama, tana kuka da makoki mai tsanani, Rahila ce take kuka domin ʼyaʼyanta, an kāsa taʼazantar da ita, don ba su.”</verse>
				<verse number="19">Bayan Hiridus ya mutu, sai malaʼikan Ubangiji ya bayyana ga Yusuf a mafarki a Masar,</verse>
				<verse number="20">ya ce, “Tashi, ka ɗauki yaron da mahaifiyarsa ku tafi ƙasar Israʼila, domin waɗanda suke nema su kashe yaron sun mutu.”</verse>
				<verse number="21">Sai ya tashi, ya ɗauki yaron da mahaifiyarsa suka tafi ƙasar Israʼila.</verse>
				<verse number="22">Amma da ya ji Arkelawus ne yake mulki a Yahudiya a matsayin wand ya gāji mahaifinsa Hiridus, sai ya ji tsoron zuwa can. Bayan an gargaɗe shi mafarki, sai ya janye zuwa gundumar Galili,</verse>
				<verse number="23">ya je ya zauna a wani garin da ake kira Nazaret. Ta haka aka cika abin da aka faɗa ta bakin annabawa cewa: “Za a ce da shi Banazare.”</verse>
			</chapter>
			<chapter number="3">
				<verse number="1">A waɗancan kwanaki, Yohanna Mai Baftisma ya zo, yana waʼazi a Hamadan Yahudiya</verse>
				<verse number="2">yana cewa, “Ku tuba, gama mulkin sama ya yi kusa.”</verse>
				<verse number="3">Wannan shi ne wanda aka yi magana ta wurin annabi Ishaya: “Murya mai kira a hamada, ‘Ku shirya wa Ubangiji hanya, ku miƙe hanyoyi dominsa.’ ”</verse>
				<verse number="4">Tufafin Yohanna kuwa an yi su da gashin raƙumi ne, yana kuma ɗaure da ɗamara ta fata. Abincinsa kuwa fari ne da zumar jeji.</verse>
				<verse number="5">Mutane suka zo wurinsa daga Urushalima da dukan Yahudiya da kuma dukan yankin Urdun.</verse>
				<verse number="6">Suna furta zunubansu, ya kuma yi musu baftisma a Kogin Urdun.</verse>
				<verse number="7">Amma da ya ga Farisiyawa da Sadukiyawa da yawa suna zuwa inda yake yin baftisma, sai ya ce musu: “Ku macizai! Wa ya gargaɗe ku ku guje wa fushin nan mai zuwa?</verse>
				<verse number="8">Ku yi ayyukan da suka dace da tuba.</verse>
				<verse number="9">Kada ma ku yi tunani za ku iya ce wa kanku, ‘Ai, muna da mahaifinmu Ibrahim.’ Ina gaya muku cewa daga cikin duwatsun nan Allah zai iya ta da ʼyaʼya wa Ibrahim.</verse>
				<verse number="10">An riga an sa bakin gatari a gindin itatuwa, kuma duk itacen da bai ba da ʼyaʼya masu kyau ba, za a sare shi a jefa cikin wuta.</verse>
				<verse number="11">“Ina muku baftisma da ruwa domin tuba. Amma wani yana zuwa a bayana wanda ya fi ni iko, wanda ko takalmansa ma ban isa in ɗauka ba. Zai yi muku baftisma da Ruhu Mai Tsarki da kuma wuta.</verse>
				<verse number="12">Matankaɗinsa yana a hannunsa, zai kuma share wurin sussukarsa, yana tattara alkamarsa a cikin rumbu yana kuma ƙone yayin da wutar da ba a iya kashewa.”</verse>
				<verse number="13">Sai Yesu ya zo daga Galili ya je Urdun don Yohanna yǎ yi masa baftisma.</verse>
				<verse number="14">Amma Yohanna ya so yǎ hana shi, yana cewa, “Ina bukata ka yi mini baftisma, yaya kake zuwa wurina?”</verse>
				<verse number="15">Yesu ya amsa, ya ce, “Bari yǎ zama haka yanzu; ya dace mana mu yi haka don mu cika dukan adalci.” Saʼan nan Yohanna ya yarda.</verse>
				<verse number="16">Nan da nan da aka yi wa Yesu baftisma, sai ya fito daga ruwa. A wannan lokaci sama ya buɗe, sai ya ga Ruhun Allah yana saukowa kamar kurciya ya kuwa sauka a kansa.</verse>
				<verse number="17">Sai murya daga sama ta ce, “Wannan shi ne Ɗana wanda nake ƙauna; wanda kuma nake jin daɗinsa ƙwarai.”</verse>
			</chapter>
			<chapter number="4">
				<verse number="1">Saʼan nan Ruhu ya kai Yesu cikin hamada domin Iblis yǎ gwada shi.</verse>
				<verse number="2">Bayan ya yi azumi yini arbaʼin da kuma dare arbaʼin, sai ya ji yunwa.</verse>
				<verse number="3">Sai mai gwajin ya zo wurinsa ya ce, “In kai Ɗan Allah ne, ka ce wa duwatsun nan su zama burodi.”</verse>
				<verse number="4">Yesu ya amsa, ya ce, “A rubuce yake: ‘Ba da burodi kaɗai mutum yake rayuwa ba, sai dai da kowace kalmar da take fitowa daga bakin Allah.’ ”</verse>
				<verse number="5">Saʼan nan Iblis ya kai shi birni mai tsarki, ya sa shi ya tsaya a kan wuri mafi tsayi duka na haikali.</verse>
				<verse number="6">Ya ce, “In kai Ɗan Allah ne, dira ƙasa. Gama a rubuce yake: “ ‘Zai umarci malaʼikunsa game da kai, za su tallafe ka da hannuwansu, don kada ka buga ƙafarka a kan dutse.’ ”</verse>
				<verse number="7">Yesu ya amsa masa ya ce, “A rubuce yake kuma cewa: ‘Kada ka gwada Ubangiji Allahnka.’ ”</verse>
				<verse number="8">Har wa yau, Iblis ya kai shi bisa wani dutse mai tsawo, ya nunnuna masa dukan mulkokin duniya da darajarsu.</verse>
				<verse number="9">Ya ce, “Zan ba ka dukan wannan, in ka durƙusa ka yi mini sujada.”</verse>
				<verse number="10">Sai Yesu ya ce masa, “Rabu da ni, Shaiɗan! Gama a rubuce yake: ‘Yi wa Ubangiji Allahnka sujada, shi kaɗai kuma za ka bauta wa.’ ”</verse>
				<verse number="11">Saʼan nan Iblis ya bar shi, malaʼiku kuwa suka zo suka yi masa hidima.</verse>
				<verse number="12">Da Yesu ya ji labari cewa an sa Yohanna a kurkuku, sai ya koma zuwa Galili.</verse>
				<verse number="13">Barin Nazaret, sai ya je ya zauna a Kafarnahum, wadda take a bakin tafki wajen Zebulun da Naftali— </verse>
				<verse number="14">don a cika abin da aka faɗa ta bakin annabi Ishaya cewa:</verse>
				<verse number="15">“Ƙasar Zebulun da ƙasar Naftali, hanyar zuwa teku, a bakin Urdun, Galili ta Alʼummai— </verse>
				<verse number="16">mutanen da suke zama cikin duhu sun ga babban haske; a kan waɗanda suke zama a ƙasar inuwar mutuwa kuwa haske ta haskaka.”</verse>
				<verse number="17">Tun daga wannan lokaci, Yesu ya fara waʼazi yana cewa, “Ku tuba, gama mulkin sama ya yi kusa.”</verse>
				<verse number="18">Da Yesu yana kan tafiya a bakin Tekun Galili, sai ya ga waɗansu ʼyanʼuwa guda biyu, Siman wanda ake kira Bitrus da ɗanʼuwansa Andarawus. Suna jefa taru a tafki, gama su masunta ne.</verse>
				<verse number="19">Sai Yesu ya ce, “Zo, ku bi ni, ni kuwa zan mai da ku masuntan mutane.”</verse>
				<verse number="20">Nan da nan suka bar tarunsu suka bi shi.</verse>
				<verse number="21">Da ya ci gaba daga nan, sai ya ga waɗansu ʼyanʼuwa guda biyu, Yaƙub ɗan Zebedi da ɗanʼuwansa Yohanna. Suna cikin jirgin ruwa tare da mahaifinsu Zebedi, suna shirya tarunsu. Yesu ya kira su,</verse>
				<verse number="22">nan take suka bar jirgin ruwan da mahaifinsu suka kuwa bi Yesu.</verse>
				<verse number="23">Yesu ya zazzaga dukan Galili, yana koyarwa a cikin majamiʼunsu, yana waʼazin labari mai daɗi na mulkin sama, yana kuma warkar da kowace cuta da rashin lafiyar mutane.</verse>
				<verse number="24">Labarinsa ya bazu koʼina a Suriya, mutane kuwa suka kawo masa dukan waɗanda suke fama da cututtuka iri-iri, da waɗanda suke da zafin ciwo, da masu aljanu, da waɗanda suke masu farfaɗiya, da shanyayyu, ya kuwa warkar da su.</verse>
				<verse number="25">Taron mutane mai yawa daga Galili, Dekafolis, Urushalima, Yahudiya da kuma yankin hayin Urdun suka bi shi.</verse>
			</chapter>
			<chapter number="5">
				<verse number="1">Ganin taron mutane, sai ya hau kan gefen dutse ya zauna. Almajiransa kuwa suka zo wurinsa,</verse>
				<verse number="2">sai ya fara koya musu yana cewa:</verse>
				<verse number="3">“Masu albarka ne waɗanda suke matalauta a ruhu, gama mulkin sama nasu ne.</verse>
				<verse number="4">Masu albarka ne waɗanda suke makoki, gama za a yi musu taʼaziyya.</verse>
				<verse number="5">Masu albarka ne waɗanda suke masu tawaliʼu, gama za su gāji duniya.</verse>
				<verse number="6">Masu albarka ne waɗanda suke jin yunwa da ƙishirwa saboda adalci, gama za a ƙosar da su.</verse>
				<verse number="7">Masu albarka ne waɗanda suke masu jinƙai, gama za a nuna musu jinƙai.</verse>
				<verse number="8">Masu albarka ne waɗanda suke masu tsabtar zuciya, gama za su ga Allah.</verse>
				<verse number="9">Masu albarka ne waɗanda suke masu ƙulla zumunci, gama za a kira su ʼyaʼyan Allah.</verse>
				<verse number="10">Masu albarka ne waɗanda ake tsananta musu saboda adalci, gama mulkin sama nasu ne.</verse>
				<verse number="11">“Masu albarka ne ku saʼad da mutane suke zaginku, suna tsananta muku, suna kuma faɗin kowace irin muguwar magana a kanku, saboda ni.</verse>
				<verse number="12">Ku yi murna ku kuma yi farin ciki, domin ladarku mai yawa yana a sama, gama haka suka tsananta wa annabawan da suka riga ku.</verse>
				<verse number="13">“Ku ne gishirin duniya, amma in gishiri ya rabu da daɗin ɗanɗanonsa, yaya za a sāke mai da daɗin ɗanɗanonsa? Ba shi da sauran amfani, sai dai a zubar da shi mutane kuma su tattaka.</verse>
				<verse number="14">“Ku ne hasken duniya. Birnin da yake a bisan tudu ba ya ɓoyuwa.</verse>
				<verse number="15">Mutane ba sa ƙuna fitila su rufe ta da murfi. A maimako, sukan ajiye ta a kan alkuki, takan kuma ba da haske ga kowa a cikin gida.</verse>
				<verse number="16">Haka ma, bari haskenku yǎ haskaka a gaban mutane, domin su ga ayyukanku masu kyau, su kuwa yabi Ubanku da yake cikin sama.</verse>
				<verse number="17">“Kada ku yi tsammani na zo ne domin in kawar da Doka ko kuma Annabawa; ban zo domin in kawar da su ba ne, sai dai domin in ciccika su.</verse>
				<verse number="18">Gaskiya nake gaya muku, sai sama da ƙasa sun shuɗe, babu ko ɗan wasali, babu wani ɗigo ta kowace hanya da zai ɓace daga Dokar, sai an cika kome.</verse>
				<verse number="19">Duk wanda ya karya ɗaya daga cikin mafi ƙanƙanta na umarnan nan, ya kuma koya wa waɗansu su yi haka, za a ce da shi mafi ƙanƙanta a mulkin sama. Amma duk wanda ya aikata, ya kuma koyar da waɗannan umarnai, za a kira shi mai girma a cikin mulkin sama.</verse>
				<verse number="20">Gama ina faɗa muku cewa in dai adalcinku bai fi na Farisiyawa da na malaman dokoki ba, faufau, ba za ku shiga mulkin sama ba.</verse>
				<verse number="21">“Kun dai ji an faɗa wa mutanen dā cewa, ‘Kada ka yi kisankai; kuma duk wanda ya yi kisankai za a hukunta shi.’</verse>
				<verse number="22">Amma ina gaya muku, duk wanda ya yi fushi da ɗanʼuwansa, za a hukunta shi. Kuma duk wanda ya ce wa ɗanʼuwansa ‘Raka,  ’ za a kai shi gaban Majalisa. Amma duk wanda ya ce, ‘Kai wawa!’ Zai kasance a hatsarin shiga jahannama ta wuta.</verse>
				<verse number="23">“Saboda haka, in kana cikin ba da baikonka a kan bagade, a can kuwa ka tuna cewa ɗanʼuwanka yana riƙe da kai a zuci,</verse>
				<verse number="24">sai ka bar baikonka a can gaban bagade. Ka je ka shirya tukuna da ɗanʼuwanka; saʼan nan ka zo ka ba da baikonka.</verse>
				<verse number="25">“Ka yi hanzari ka shirya alʼamura da maƙiyinka wanda yake ƙararka a kotu. Ka yi haka, tun kana tare da shi a kan hanya, in ba haka ba, zai miƙa ka ga alƙali, alƙali kuma yǎ miƙa ka ga ɗan sanda, mai yiwuwa kuwa a jefa ka a kurkuku.</verse>
				<verse number="26">Gaskiya nake gaya maka, ba za ka fita ba, sai ka biya kobo na ƙarshe.</verse>
				<verse number="27">“Kun dai ji an faɗa, ‘Kada ka yi zina.’</verse>
				<verse number="28">Amma ina gaya muku, duk wanda ya dubi mace, saʼan nan ya yi shaʼawarta a zuci, ya riga ya yi zina ke nan da ita a zuciyarsa.</verse>
				<verse number="29">In idonka na dama yana sa ka yin zunubi, ƙwaƙule shi ka yar. Zai fiye maka ka rasa ɗaya daga cikin gaɓoɓin jikinka, da a jefa jikinka ɗungum a cikin jahannama ta wuta.</verse>
				<verse number="30">In kuma hannunka na dama yana sa ka yin zunubi, yanke shi ka yar. Zai fiye maka ka rasa ɗaya daga cikin gaɓoɓin jikinka, da a jefa jikinka ɗungum a cikin jahannama ta wuta.</verse>
				<verse number="31">“An kuma faɗa, ‘Duk wanda ya saki matarsa, dole yǎ ba ta takardar saki.’</verse>
				<verse number="32">Amma ina gaya muku, duk wanda ya saki matarsa in ba a kan laifin zina ba, ya sa ta zama mazinaciya ke nan, kuma duk wanda ya auri macen da mijinta ya sake, shi ma yana zina ne.</verse>
				<verse number="33">“Har wa yau dai kun ji an faɗa wa mutane a dā, ‘Kada ka karya alkawarinka, sai dai ka cika alkawaran da ka yi wa Ubangiji.’</verse>
				<verse number="34">Amma ina gaya muku, Kada ku yi rantsuwa sam: ko da sama, domin kursiyin Allah ne;</verse>
				<verse number="35">ko da ƙasa, domin matashin ƙafafunsa ne; ko kuma da Urushalima, domin birnin Babban Sarki ne.</verse>
				<verse number="36">Kada kuma ka rantse da kanka, domin ba za ka iya mai da ko gashi ɗaya yǎ zama fari ko baƙi ba.</verse>
				<verse number="37">Bari ‘I’ naku yǎ zama ‘I’; ‘Aʼa’ naku kuma yǎ zama ‘Aʼa.’ Duk abin da ya wuce haka, to, daga wurin mugun nan ne.</verse>
				<verse number="38">“Kun dai ji an faɗa, ‘Ido domin ido, haƙori kuma domin haƙori.’</verse>
				<verse number="39">Amma ina gaya muku, Kada ku yi tsayayya da mugun mutum. In wani ya mare ka a kumatun dama, juya masa ɗayan ma.</verse>
				<verse number="40">In kuma wani yana so yǎ yi ƙararka yǎ ƙwace rigarka, to, ba shi mayafinka ma.</verse>
				<verse number="41">In wani ya tilasta ka yin tafiya mil ɗaya, to, tafi tare da shi mil biyu.</verse>
				<verse number="42">Ka ba wa duk wanda ya roƙe ka abu, kada kuma ka hana wa wanda yake neman bashi daga gare ka.</verse>
				<verse number="43">“Kun dai ji an faɗa, ‘Ka ƙaunaci maƙwabcinka, ka kuma ƙi abokin gābanka.’</verse>
				<verse number="44">Amma ina gaya muku: Ku ƙaunaci abokan gābanku kuma ku yi wa waɗanda suke tsananta muku adduʼa,</verse>
				<verse number="45">don ku zama ʼyaʼyan Ubanku na sama. Shi yakan sa ranarsa ta haskaka a kan mugaye da masu kirki; yakan kuma sako ruwan sama a bisa masu adalci da marasa adalci.</verse>
				<verse number="46">In masoyarku kawai kuke ƙauna, wace lada ce gare ku? Ko masu karɓar haraji ma ba haka suke yi ba?</verse>
				<verse number="47">In kuwa kuna gai da ʼyanʼuwanku ne kaɗai, me kuke yi fiye da waɗansu? Marasa bin Allah ma ba haka suke yi ba?</verse>
				<verse number="48">Ku fa zama cikakku, yadda Ubanku na sama yake cikakke.</verse>
			</chapter>
			<chapter number="6">
				<verse number="1">“Ku yi hankali kada ku nuna ‘ayyukan adalcinku’ a gaban mutane, domin su gani. In kuka yi haka, ba za ku sami lada daga wurin Ubanku da yake cikin sama ba.</verse>
				<verse number="2">“Saboda haka saʼad da kake ba wa masu bukata, kada ka yi shelarsa, yadda munafukai suke yi a majamiʼu da kuma kan tituna, don mutane su ba su girma. Gaskiya nake gaya muku, sun riga sun karɓi ladarsu cikakke.</verse>
				<verse number="3">Amma saʼad da kake ba wa masu bukata, kada ka yarda hannun hagunka yǎ ma san abin da hannun damarka yake yi,</verse>
				<verse number="4">don bayarwarka ta zama a ɓoye. Saʼan nan Ubanka mai ganin abin da ake yi a ɓoye, zai sāka maka.</verse>
				<verse number="5">“Saʼad da kuma kuke adduʼa, kada ku zama kamar munafukai, gama sun cika son yin adduʼa a tsaye a cikin majamiʼu da kuma a bakin titi, don mutane su gan su. Gaskiya nake gaya muku, sun riga sun karɓi ladarsu cikakke.</verse>
				<verse number="6">Amma saʼad da kake adduʼa, sai ka shiga ɗakinka, ka rufe ƙofa, ka yi adduʼa ga Ubanka wanda ba a gani. Saʼan nan, Ubanka kuwa mai ganin abin da ake yi a ɓoye, zai sāka maka.</verse>
				<verse number="7">Saʼad da kuma kuke adduʼa, kada ku yi ta maimaita magana, kamar marasa sanin Allah, domin suna tsammani za a ji su saboda yawan maganarsu.</verse>
				<verse number="8">Kada ku zama kamarsu, domin Ubanku ya san abin da kuke bukata kafin ma ku roƙe shi.</verse>
				<verse number="9">“To fa, ga yadda ya kamata ku yi adduʼa: “ ‘Ubanmu wanda yake cikin sama, a tsarkake sunanka,</verse>
				<verse number="10">mulkinka yǎ zo a aikata nufinka a duniya kamar yadda ake yi a sama.</verse>
				<verse number="11">Ka ba mu yau abincin yininmu.</verse>
				<verse number="12">Ka gafarta mana laifofinmu, kamar yadda mu ma muke gafarta wa masu yin mana laifi.</verse>
				<verse number="13">Kada ka kai mu cikin jaraba, amma ka cece mu daga mugun nan. ’</verse>
				<verse number="14">Gama in kuna yafe wa mutane saʼad da suka yi muku laifi, Ubanku da yake cikin sama ma zai gafarta muku.</verse>
				<verse number="15">Amma in ba kwa yafe wa mutane laifofinsu, Ubanku ma ba zai gafarta muku zunubanku ba.</verse>
				<verse number="16">“Saʼad da kuma kuna azumi, kada ku ɓata fuska, yadda munafukai suke yi. Sukan ɓata fuskokinsu domin su nuna wa mutane cewa suna azumi. Gaskiya nake gaya muku, sun riga sun sami ladarsu cikakke.</verse>
				<verse number="17">Amma saʼad da kana azumi, ka shafa wa kanka mai, ka wanke fuskarka,</verse>
				<verse number="18">domin kada mutane su ga alama cewa kana azumi, sai dai ga Ubanka kaɗai wanda ba a gani; Ubanka kuwa mai ganin abin da ake yi a ɓoye, zai sāka maka.</verse>
				<verse number="19">“Kada ku yi wa kanku ajiyar dukiya a duniya, inda asu da tsatsa suke ɓatawa, inda kuma ɓarayi sukan yi fashi, su yi sata.</verse>
				<verse number="20">Amma ku yi wa kanku ajiyar dukiya a sama, inda ba tsatsa da asu da za su ɓata, inda kuma ba ɓarayin da za su yi fashi, su yi sata.</verse>
				<verse number="21">Gama inda dukiyarka take, a nan ne fa zuciyarka za ta kasance.</verse>
				<verse number="22">“Ido shi ne fitilar jiki. In idanunka suna da kyau, dukan jikinka zai cika da haske.</verse>
				<verse number="23">Amma in idanunka suna da lahani, dukan jikinka ma zai cika da duhu. To, in hasken da yake a cikinka duhu ne, duhun ya wuce misali ke nan!</verse>
				<verse number="24">“Ba mai iya bauta wa iyayengiji biyu. Ko dai yǎ ƙi ɗaya, yǎ ƙaunaci ɗaya, ko kuwa yǎ yi aminci ga ɗaya, saʼan nan yǎ rena ɗayan. Ba dama ku bauta wa Allah ku kuma bauta wa Kuɗi gaba ɗaya.”</verse>
				<verse number="25">“Saboda haka, ina gaya muku, kada ku damu game da rayuwarku, a kan abin da za ku ci, ko abin da za ku sha; ko kuma game da jikinku, abin da za ku sa. Ashe, rai bai fi abinci ba, jiki kuma bai fi tufafi ba?</verse>
				<verse number="26">“Ku dubi tsuntsayen sararin sama mana; ba sa shuki ko girbi ko ajiya a rumbuna, duk da haka, Ubanku na sama yana ciyar da su. Ashe, ba ku fi su daraja nesa ba?</verse>
				<verse number="27">Wane ne a cikinku ta wurin damuwa zai iya ƙara wa rayuwarsa ko saʼa ɗaya?</verse>
				<verse number="28">“Me ya sa kuke damuwa a kan riguna? Ku dubi yadda furannin jeji suke girma mana. Ba sa aiki ko saƙa.</verse>
				<verse number="29">Duk da haka ina gaya muku ko Solomon cikin dukan darajarsa bai sa kayan adon da ya kai na ko ɗaya a cikinsu ba.</verse>
				<verse number="30">In haka Allah yake yi wa ciyawar jeji sutura, wadda yau tana nan, gobe kuwa a jefa a cikin wuta, ba zai ma fi yi muku sutura ba, Ya ku masu ƙarancin bangaskiya?</verse>
				<verse number="31">Don haka, kada ku damu, kuna cewa, ‘Me za mu ci?’ Ko, ‘Me za mu sha?’ Ko kuma, ‘Me za mu sa?’</verse>
				<verse number="32">Gama marasa sanin Allah suna fama neman dukan waɗannan abubuwa, Ubanku na sama kuwa ya san kuna bukatarsu.</verse>
				<verse number="33">Sai dai da farko, ku nemi mulkin Allah da kuma adalcinsa, za a kuwa ba ku dukan waɗannan abubuwa.</verse>
				<verse number="34">Saboda haka kada ku damu game da gobe, domin gobe zai damu da kansa. Kowace rana tana da isashiyar damuwarta.</verse>
			</chapter>
			<chapter number="7">
				<verse number="1">“Kada ku shariʼanta wani, in ba haka ba, ku ma, za a shariʼanta ku.</verse>
				<verse number="2">Gama da irin shariʼar da kuka yi wa waɗansu, da ita za a shariʼanta ku. Mudun da kuka yi awo da shi, da shi za a yi muku.</verse>
				<verse number="3">“Don me kake duban ɗan tsinken da yake idon ɗanʼuwanka, alhali kuwa da gungume a naka ido?</verse>
				<verse number="4">Yaya za ka ce wa ɗanʼuwanka, ‘Bari in cire maka ɗan tsinken nan daga idonka,’ alhali kuwa a kowane lokaci akwai gungume a naka ido?</verse>
				<verse number="5">Kai munafuki, fara cire gungumen da yake idonka, a saʼan nan za ka iya gani sosai yadda za ka cire ɗan tsinken da yake a idon ɗanʼuwanka.</verse>
				<verse number="6">“Kada ku ba karnuka abin da yake mai tsarki; kada kuma ku jefa wa aladu luʼuluʼanku. In kuka yi haka za su tattake su, saʼan nan su juyo su jijji muku ciwo.</verse>
				<verse number="7">“Roƙa za a ba ku; nema za ku samu; ƙwanƙwasa za a kuwa buɗe muku ƙofa.</verse>
				<verse number="8">Gama duk wanda ya roƙa, akan ba shi; wanda ya nema kuwa, yakan samu, wanda kuma ya ƙwanƙwasa, za a buɗe masa ƙofa.</verse>
				<verse number="9">“Wane ne a cikinku in ɗansa ya roƙe shi burodi, sai yǎ ba shi dutse?</verse>
				<verse number="10">Ko kuwa in ya roƙe shi kifi, sai yǎ ba shi maciji?</verse>
				<verse number="11">In ku da kuke mugaye kun san yadda za ku ba da kyautai masu kyau ga ʼyaʼyanku, balle Ubanku na sama, ba zai fi ku iya ba da abubuwa masu kyau, ga su waɗanda suka roƙe shi ba!</verse>
				<verse number="12">Saboda haka, cikin kome ku yi wa waɗansu abin da kuke so su yi muku, gama wannan shi ne duk abin Doka da Annabawa sun kunsa.</verse>
				<verse number="13">“Ku shiga ta matsattsiyar ƙofa. Gama ƙofar zuwa hallaka faɗaɗɗiya ce mai sauƙin bi kuma, kuma masu shiga ta cikinta suna da yawa.</verse>
				<verse number="14">Amma ƙofar zuwa rai, ƙarama ce matsattsiya kuma, masu samunta kuwa kaɗan ne.</verse>
				<verse number="15">“Ku yi hankali da annabawan ƙarya. Sukan zo muku da kamannin tumaki, amma daga ciki mugayen kyarketai ne.</verse>
				<verse number="16">Ta wurin aikinsu za ku gane su. Mutane suna iya tsinkan inabi a jikin ƙaya, ko kuwa ɓaure a jikin sarƙaƙƙiya?</verse>
				<verse number="17">Haka ma kowane itace mai kyau yakan ba da ʼyaʼya masu kyau, kuma mummunan itace ba ya ba da ʼyaʼya masu kyau.</verse>
				<verse number="18">Itace mai kyau ba ya ba da munanan ʼyaʼya, haka kuma mummunan itace ba ya ba da ʼyaʼya masu kyau.</verse>
				<verse number="19">Duk itacen da ba ya ba da ʼyaʼya masu kyau sai a sare shi a jefa cikin wuta.</verse>
				<verse number="20">Ta haka, ta wurin aikinsu za ku gane su.”</verse>
				<verse number="21">“Ba duk mai ce mini, ‘Ubangiji, Ubangiji’, ne zai shiga mulkin sama ba, sai dai wanda yake aikata nufin Ubana da yake sama.</verse>
				<verse number="22">Da yawa za su ce mini a wannan rana, ‘Ubangiji, Ubangiji, ashe, ba mu yi annabci a cikin sunanka ba, ba kuma a cikin sunanka ne muka fitar da aljanu, muka yi abubuwan banmamaki da yawa ba?’</verse>
				<verse number="23">Saʼan nan zan ce musu a fili, ‘Ban taɓa saninku ba. Ku rabu da ni, ku masu aikata mugunta!’</verse>
				<verse number="24">“Saboda haka duk wanda yake jin kalmomin nan nawa yake kuma aikata su, yana kama da mutum mai hikima wanda ya gina gidansa a kan dutse.</verse>
				<verse number="25">Ruwan sama ya sauko, rafuffuka suka cika, iska kuma ta hura ta bugi gidan; duk da haka bai fāɗi ba, domin yana da harsashinsa a kan dutse.</verse>
				<verse number="26">Amma duk wanda yake jin kalmomin nan nawa bai kuwa aikata su ba, yana kama da wani wawa wanda ya gina gidansa a kan yashi.</verse>
				<verse number="27">Ruwan sama ya sauko, rafuffuka suka cika, iska kuwa ta hura ta bugi gidan, sai ya fāɗi da mummunar ragargajewa kuwa.”</verse>
				<verse number="28">Saʼad da Yesu ya gama faɗin waɗannan abubuwa, sai taron mutanen suka yi mamakin koyarwarsa,</verse>
				<verse number="29">domin ya koyar kamar wani wanda yake da iko, ba kamar malamansu na dokoki ba.</verse>
			</chapter>
			<chapter number="8">
				<verse number="1">Da ya sauko daga gefen dutsen, sai taron mutane mai yawan gaske suka bi shi.</verse>
				<verse number="2">Wani mutum mai kuturta ya zo ya durƙusa a gabansa ya ce, “Ubangiji, in kana so, kana iya tsabtace ni.”</verse>
				<verse number="3">Yesu ya miƙa hannunsa ya taɓa mutumin. Ya ce, “Ina so, ka tsabtace!” Nan da nan aka warkar da shi daga kuturtarsa.</verse>
				<verse number="4">Sai Yesu ya ce masa, “Ka lura kada ka gaya wa kowa. Sai dai ka tafi, ka nuna kanka ga firist ka kuma yi bayarwar da Musa ya umarta, a matsayin shaida gare su.”</verse>
				<verse number="5">Da Yesu ya shiga Kafarnahum, sai wani jarumi ya zo wurinsa, yana neman taimako.</verse>
				<verse number="6">Ya ce, “Ubangiji, bawana yana kwance a gida shanyayye, yana kuma shan azaba ƙwarai.”</verse>
				<verse number="7">Yesu ya ce masa, “Zan je in warkar da shi.”</verse>
				<verse number="8">Jarumin ya amsa, “Ubangiji, ban cancanci in sa ka zo gidana ba, ka dai yi magana kawai, bawana zai warke.</verse>
				<verse number="9">Gama ni kaina mutum ne a ƙarƙashin iko, da kuma sojoji a ƙarƙashina. Nakan ce wa wannan, ‘Je ka,’ sai yǎ tafi; wancan kuma, ‘Zo nan,’ sai yǎ zo. Nakan ce wa bawana, ‘Yi wannan,’ sai kuwa yǎ yi.”</verse>
				<verse number="10">Da Yesu ya ji wannan, sai ya yi mamaki ya kuma ce wa waɗanda suke binsa, “Gaskiya nake gaya muku, ban taɓa samun wani a Israʼila da bangaskiya mai girma haka ba.</verse>
				<verse number="11">Ina kuma gaya muku da yawa za su zo daga gabas da kuma yamma, su ɗauki wuraren zamansu a biki tare da Ibrahim, Ishaku, da Yaƙub a cikin mulkin sama.</verse>
				<verse number="12">Amma za a jefar da ʼyaʼyan mulki waje, zuwa cikin baƙin duhu, inda za a yi kuka da cizon haƙora.”</verse>
				<verse number="13">Saʼan nan Yesu ya ce wa jarumin, “Je ka! Za a yi bisa ga bangaskiyarka.” A daidai wannan lokaci bawansa kuwa ya warke.</verse>
				<verse number="14">Da Yesu ya zo cikin gidan Bitrus, sai ya ga surukar Bitrus tana kwance a gado tana da zazzaɓi.</verse>
				<verse number="15">Ya taɓa hannunta sai zazzaɓin ya sake ta, ta kuwa tashi ta fara yin masa hidima.</verse>
				<verse number="16">Da yamma ta yi, aka kawo masa masu aljanu da yawa, ya kuwa fitar da ruhohin ta wurin magana, ya kuma warkar da dukan marasa lafiya.</verse>
				<verse number="17">Wannan ya faru ne domin a cika abin da aka faɗa ta bakin annabi Ishaya cewa: “Ya ɗebi rashin lafiyarmu, ya kuma ɗauki cututtukarmu.”</verse>
				<verse number="18">Da Yesu ya ga taron mutane kewaye da shi, sai ya ba da umarni a ƙetare zuwa ɗayan hayin tafkin.</verse>
				<verse number="19">Sai wani malamin dokoki ya zo wurinsa ya ce, “Malam, zan bi ka duk inda za ka.”</verse>
				<verse number="20">Sai Yesu ya amsa, ya ce, “Yanyawa suna da ramummuka, tsuntsayen sararin sama kuma suna da sheƙuna, amma Ɗan Mutum ba shi da wurin da zai sa kansa.”</verse>
				<verse number="21">Sai wani almajiri ya ce masa, “Ubangiji, da farko bari in je in binne mahaifina.”</verse>
				<verse number="22">Amma Yesu ya ce masa, “Ka bi ni, ka bar matattu su binne matattunsu.”</verse>
				<verse number="23">Sai ya shiga jirgin ruwa, almajiransa kuwa suka bi shi.</verse>
				<verse number="24">Ba zato ba tsammani, sai wani babban hadari ya taso a tafkin, har raƙuman ruwan suka sha kan jirgin. Amma Yesu yana barci.</verse>
				<verse number="25">Almajiran suka je suka tashe shi, suna cewa, “Ubangiji, ka cece mu! Za mu nutse!”</verse>
				<verse number="26">Ya amsa ya ce, “Ku masu ƙarancin bangaskiya, me ya sa kuke tsoro haka?” Saʼan nan ya tashi ya tsauta wa iskar da kuma raƙuman ruwan, sai wuri ya yi tsit gaba ɗaya.</verse>
				<verse number="27">Mutanen suka yi mamaki suka ce, “Wane irin mutum ne wannan? Har iska da raƙuman ruwa suna masa biyayya!”</verse>
				<verse number="28">Da ya isa ɗayan gefen a yankin Gadarenawa (ko kuwa Gerasenawa), sai ga mutum biyu masu aljanu suna fitowa daga kaburbura suka tarye shi. Su abin tsoro ne ƙwarai, har ba mai iya bin wannan hanya.</verse>
				<verse number="29">Suka yi ihu suka ce, “Me ya haɗa ka da mu, Ɗan Allah?” Ka zo ne nan don ka ji mana kafin lokaci yǎ yi?</verse>
				<verse number="30">Nesa kaɗan da su kuwa akwai babban garken aladu da yake kiwo.</verse>
				<verse number="31">Aljanun suka roƙi Yesu suka ce, “In ka fitar da mu, tura mu cikin garken aladun nan.”</verse>
				<verse number="32">Ya ce musu, “Ku tafi!” Sai suka fita suka shiga cikin aladun, dukan garken kuwa ya gangara a guje daga kan tudun zuwa cikin tafkin aladun kuma suka mutu a cikin ruwa.</verse>
				<verse number="33">Masu kiwon aladun suka ruga, suka je cikin gari suka ba da labarin dukan wannan, haɗe da abin da ya faru da mutanen nan masu aljanu.</verse>
				<verse number="34">Sai dukan garin suka fito don su taryi Yesu. Da suka kuwa gan shi, sai suka roƙe shi yǎ bar musu yanki.</verse>
			</chapter>
			<chapter number="9">
				<verse number="1">Yesu ya shiga jirgin ruwa, ya ƙetare ya zo garinsa.</verse>
				<verse number="2">Waɗansu mutane suka kawo masa wani shanyayye, kwance a tabarma. Da Yesu ya ga bangaskiyarsu, sai ya ce wa shanyayyen, “Kada ka damu ɗana, an gafarta maka zunubanka.”</verse>
				<verse number="3">Da jin wannan, waɗansu malaman dokoki suka ce wa juna, “Wannan mutum yana yin saɓo!”</verse>
				<verse number="4">Sane da tunaninsu, Yesu ya ce, “Me ya sa kuke da mugun tunani a zuciyarku?</verse>
				<verse number="5">Wanne ya fi sauƙi: a ce, ‘An gafarta maka zunubanka,’ ko kuwa a ce, ‘Tashi ka yi tafiya?’</verse>
				<verse number="6">Amma don ku san cewa Ɗan Mutum yana da iko a duniya yǎ gafarta zunubai....” Sai ya ce wa shanyayyen, “Tashi, ɗauki tabarmarka ka tafi gida.”</verse>
				<verse number="7">Mutumin kuwa ya tashi ya tafi gida.</verse>
				<verse number="8">Da taron suka ga haka, sai suka cika da tsoro, suka yabi Allah wanda ya ba wa mutane irin ikon nan.</verse>
				<verse number="9">Da Yesu ya yi gaba daga wurin, sai ya ga wani mutum mai suna Mattiyu zaune a inda ake karɓar haraji. Ya ce masa, “Bi ni.” Mattiyu kuwa ya tashi ya bi shi.</verse>
				<verse number="10">Yayinda Yesu yake cin abinci a gidan Mattiyu, masu karɓar haraji da yawa da kuma “masu zunubi” suka zo suka kuwa ci tare da shi da kuma almajiransa.</verse>
				<verse number="11">Saʼad da Farisiyawa suka ga haka, sai suka tambayi almajiransa suka ce, “Don me malaminku yake ci tare da masu karɓar haraji, da ‘masu zunubi’?”</verse>
				<verse number="12">Da jin wannan, Yesu ya ce, “Ai, ba masu lafiya ba ne su bukatar likita, sai dai marasa lafiya.</verse>
				<verse number="13">Amma ku je ku koyi abin da wannan yake nufi: ‘Jinƙai nake bukata, ba hadaya ba.’ Gama ban zo domin in kira masu adalci ba, sai dai masu zunubi.”</verse>
				<verse number="14">Sai almajiran Yohanna suka zo suka tambaye shi suka ce, “Me ya sa mu da Farisiyawa muke azumi, amma almajiranka ba sa yi?”</verse>
				<verse number="15">Yesu ya amsa, ya ce, “Yaya baƙin ango za su yi makoki yayinda yake tare da su? Lokaci yana zuwa da za a ɗauke ango daga gare su, saʼan nan za su yi azumi.</verse>
				<verse number="16">“Ba mai yin faci da sabon ƙyalle a kan tsohuwar riga, gama facin zai kece rigar yǎ sa kecewar ma ta fi ta dā muni.</verse>
				<verse number="17">Mutane kuma ba sa zuba sabon ruwan inabi a cikin tsofaffin salkuna. In suka yi haka, salkunan za su farfashe, ruwan inabin kuwa yǎ zube salkunan kuma su lalace. Aʼa, ai, sukan zuba sabon ruwan inabi ne a cikin sababbin salkuna, don a kiyaye dukan biyun.”</verse>
				<verse number="18">Yayinda yake faɗin wannan, sai wani mai mulki ya zo ya durƙusa a gabansa, ya ce, “Yanzu yanzun nan diyata ta rasu. Amma ka zo ka ɗibiya hannunka a kanta, za ta kuwa rayu.”</verse>
				<verse number="19">Yesu ya tashi ya tafi tare da shi, haka ma almajiransa.</verse>
				<verse number="20">A daidai wannan lokaci sa ga wata mace wadda ta yi shekaru goma sha biyu tana zub da jini ta raɓo ta bayansa ta taɓa gefen rigarsa.</verse>
				<verse number="21">Ta ce a ranta, “Ko da rigarsa ce kawai na taɓo, zan warke.”</verse>
				<verse number="22">Yesu ya juya ya gan ta. Sai ya ce, “Kada ki damu diyata, bangaskiyarki ta warkar da ke,” Nan take macen ta warke.</verse>
				<verse number="23">Da Yesu ya shiga gidan mai mulkin ya ga masu busan sarewa da taro mai hayaniya,</verse>
				<verse number="24">sai ya ce, “Ku ba da wuri. Ai, yarinyar ba ta mutu ba, tana barci ne.” Amma suka yi masa dariya.</verse>
				<verse number="25">Bayan an fitar da taron waje, sai ya shiga ciki ya kama yarinyar a hannu, ta kuwa tashi.</verse>
				<verse number="26">Labarin wannan kuwa ya bazu koʼina a yankin.</verse>
				<verse number="27">Da Yesu ya fita daga can, sai waɗansu makafi biyu suka bi shi, suna kira, suna cewa, “Ka yi mana jinƙai, Ɗan Dawuda!”</verse>
				<verse number="28">Da ya shiga cikin gida, sai makafin nan suka zo wurinsa, ya kuma tambaye su, “Kun gaskata cewa ina iya yin wannan?” Suka amsa suka ce, “I, Ubangiji.”</verse>
				<verse number="29">Saʼan nan ya taɓa idanunsu ya ce, “Bisa ga bangaskiyarku a yi muku haka”;</verse>
				<verse number="30">sai idanunsu suka buɗe. Yesu ya gargaɗe su sosai ya ce, “Ku lura kada wani yǎ san wani abu game da wannan.”</verse>
				<verse number="31">Amma suka fita suka yi ta baza labari game da shi koʼina a wannan yankin.</verse>
				<verse number="32">Yayinda suke fitowa, sai aka kawo wa Yesu wani mutum mai aljani, da ba ya iya magana.</verse>
				<verse number="33">Saʼad da aka fitar da aljanin kuwa, sai beben ya yi magana. Taron suka yi mamaki suka ce, “Ba a taɓa ganin irin wannan abu a Israʼila ba.”</verse>
				<verse number="34">Amma Farisiyawa suka ce, “Ai, da ikon sarkin aljanu yake fitar da aljanu.”</verse>
				<verse number="35">Yesu ya zazzaga dukan garuruwa da ƙauyuka, yana koyarwa a majamiʼunsu, yana waʼazin labari mai daɗi na mulkin yana kuma warkar da kowace irin cuta da rashin lafiya.</verse>
				<verse number="36">Da ya ga taron mutane, sai ya ji tausayinsu, domin an wulaƙanta su ba su kuma da mai taimako, kamar tumaki marasa makiyayi.</verse>
				<verse number="37">Sai ya ce wa almajiransa, “Girbi yana da yawa, amma maʼaikata kaɗan ne.</verse>
				<verse number="38">Saboda haka ku roƙi Ubangijin girbi, yǎ aiko da maʼaikata cikin gonarsa na girbi.”</verse>
			</chapter>
			<chapter number="10">
				<verse number="1">Sai ya kira almajiransa goma sha biyu wurinsa ya kuma ba su iko su fitar aljanu su kuma warkar da kowace irin cuta da rashin lafiya.</verse>
				<verse number="2">Ga sunayen manzannin nan goma sha biyu: da fari, Siman (wanda ake kira Bitrus) da ɗanʼuwansa Andarawus; Yaƙub ɗan Zebedi da ɗanʼuwansa Yohanna;</verse>
				<verse number="3">Filibus da Bartolomeyu; Toma da Mattiyu mai karɓar haraji; Yaƙub ɗan Alfayus da Taddayus;</verse>
				<verse number="4">Siman Zilot da kuma Yahuda Iskariyot wanda ya bashe Yesu.</verse>
				<verse number="5">Waɗannan sha biyun ne Yesu ya aika da umarni cewa: “Kada ku je cikin Alʼummai, ko kuwa ku shiga wani garin Samariyawa.</verse>
				<verse number="6">A maimakon haka ku je wajen ɓatattun tumakin Israʼila.</verse>
				<verse number="7">Saʼad da kuke tafiya, ku yi waʼazi, kuna cewa: ‘Mulkin sama ya kusato.’</verse>
				<verse number="8">Ku warkar da marasa lafiya, ku ta da matattu, ku tsabtace kutare, ku kuma fitar da aljanu. A kyauta kuka samu, ku kuma bayar a kyauta.</verse>
				<verse number="9">Kada ku riƙe wata zinariya ko azurfa ko jan ƙarfe a aljihunanku;</verse>
				<verse number="10">kada ku ɗauki jaka don tafiya, ko ƙarin riga, ko takalma ko sanda; domin maʼaikaci ya cancanci hakkinsa.</verse>
				<verse number="11">“Kowane gari ko ƙauyen da kuka shiga, ku nemi mai mutunci a wurin, ku kuma zauna a gidansa har sai kun tashi.</verse>
				<verse number="12">Da shigarku gidan, ku yi gaisuwa.</verse>
				<verse number="13">In gidan na kirki ne, bari salamarku ta zauna a kansa; in kuwa ba mai kirki ba, salamarku ta komo muku.</verse>
				<verse number="14">Duk wanda ya ƙi marabtarku ko ya ƙi sauraron kalmominku, sai ku karkaɗe ƙurar ƙafafunku saʼad da kuka fita gidan ko garin.</verse>
				<verse number="15">Gaskiya nake gaya muku, za a fi jin tausayin Sodom da Gomorra a ranar shariʼa fiye da wannan gari.</verse>
				<verse number="16">Ina aikanku kamar tumaki a cikin kyarketai. Saboda haka ku zama masu wayo kamar macizai, kuma marasa ɓarna kamar kurciyoyi.</verse>
				<verse number="17">“Ku yi hankali da mutane; za su miƙa ku ga majalisa su kuma yi muku bulala a majamiʼunsu.</verse>
				<verse number="18">Saboda ni, za a ja ku zuwa gaban gwamnoni da gaban sarakuna domin ku ba da shaida a gabansu, da kuma ga Alʼummai.</verse>
				<verse number="19">Amma saʼad da suka kama ku, kada ku damu game da abin da za ku faɗa ko kuwa yadda za ku faɗe shi. A lokacin za a ba ku abin da za ku faɗa,</verse>
				<verse number="20">gama ba ku ba ne kuke magana, amma Ruhun Ubanku ne yake magana ta wurinku.</verse>
				<verse number="21">“Ɗanʼuwa zai ci amanar ɗanʼuwansa, a kuma kashe shi, Uba ma zai yi haka da ɗansa; ʼyaʼya za su tayar wa iyayensu, su kuma sa a kashe su.</verse>
				<verse number="22">Dukan mutane za su ƙi ku saboda ni, amma wanda ya jure har ƙarshe zai sami ceto.</verse>
				<verse number="23">Saʼad da aka tsananta muku a wannan wuri, ku gudu zuwa wancan. Gaskiya nake gaya muku, kafin ku gama zazzaga dukan biranen Israʼila, Ɗan Mutum zai zo.</verse>
				<verse number="24">“Ɗalibi ba ya fin malaminsa, haka ma, bawa ba ya fin maigidansa.</verse>
				<verse number="25">Ya isa wa ɗalibi yǎ zama kamar malaminsa, haka ma bawa kamar maigidansa. In har an kira wanda yake kan gida, Beʼelzebub, me za su ce game da mutanen gidansa?</verse>
				<verse number="26">“Saboda haka kada ku ji tsoronsu. Ba abin da yake a rufe da ba za a tone ba, ko kuwa a ɓoye da ba za a bayyana ba.</verse>
				<verse number="27">Abin da na faɗa muku a asirce, ku faɗe shi a sarari; abin da aka faɗa muku a kunne, ku yi shelarsa daga kan rufin ɗaki.</verse>
				<verse number="28">Kada ku ji tsoron masu kashe jiki amma ba sa iya kashe rai. A maimakon haka, ku ji tsoron Wannan wanda yake da iko yǎ hallaka rai duk da jiki a jahannama ta wuta.</verse>
				<verse number="29">Ba akan sayar da kanari biyu kobo ɗaya ba? Duk da haka ba ɗayansu da zai fāɗi ƙasa da yardar Ubanku.</verse>
				<verse number="30">Kai, ko gashin kanku ma duk an ƙidaya su.</verse>
				<verse number="31">Saboda haka kada ku ji tsoro; kun fi kanari masu yawa, daraja nesa.</verse>
				<verse number="32">“Duk wanda ya bayyana yarda a gare ni a gaban mutane, ni ma zan bayyana yarda a gare shi a gaban Ubana da yake cikin sama.</verse>
				<verse number="33">Amma duk wanda ya yi mūsun sani na a gaban mutane, ni ma zan yi mūsun saninsa a gaban Ubana da yake cikin sama.</verse>
				<verse number="34">“Kada fa ku ɗauka na zo ne don in kawo salama a duniya. Aʼa, ban zo don in kawo salama ba, sai dai takobi.</verse>
				<verse number="35">Gama na zo ne in sa, “ ‘gāba tsakanin mutum da mahaifinsa, ʼya da mahaifiyarta, matar ɗa da surukarta— </verse>
				<verse number="36">abokan gāban mutum, za su zama mutanen gidansa ne.’</verse>
				<verse number="37">“Duk wanda ya fi ƙaunar mahaifinsa ko mahaifiyarsa fiye da ni, bai dace yǎ zama nawa ba; duk kuwa wanda yake ƙaunar ɗansa ko diyarsa fiye da ni, bai dace yǎ zama nawa ba;</verse>
				<verse number="38">duk wanda kuma bai ɗauki gicciyensa ya bi ni ba, bai dace yǎ zama nawa ba.</verse>
				<verse number="39">Duk mai son adana ransa zai rasa shi, duk wanda kuwa ya rasa ransa saboda ni zai same shi.</verse>
				<verse number="40">“Wanda ya karɓe ku, ya karɓe ni ne, wanda kuma ya karɓe ni, ya karɓi wanda ya aiko ni ne.</verse>
				<verse number="41">Duk wanda ya karɓi annabi don shi annabi ne, zai sami ladar annabi, duk kuwa wanda ya karɓi mutum mai adalci don shi mai adalci ne, zai sami ladar mai adalci.</verse>
				<verse number="42">In kuma wani ya ba wa ɗaya daga cikin ƙananan nan ko da kwaf ruwan sanyi ne kan shi almajirina ne, gaskiya nake gaya muku, ba shakka ba zai rasa ladarsa ba.”</verse>
			</chapter>
			<chapter number="11">
				<verse number="1">Bayan Yesu ya gama yi wa almajiransa sha biyun nan umarni, sai ya yi gaba daga can don yǎ koyar yǎ kuma yi waʼazi a garuruwan Galili.</verse>
				<verse number="2">Saʼad da Yohanna Mai Baftisma ya ji a kurkuku abin da Kiristi yake yi, sai ya aiki almajiransa</verse>
				<verse number="3">su tambayi shi, “Kai ne wanda zai zo, ko kuwa mu sa ido ga wani?”</verse>
				<verse number="4">Yesu ya amsa, ya ce, “Ku koma ku gaya wa Yohanna abin da kuka ji, kuka kuma gani:</verse>
				<verse number="5">Makafi suna gani, guragu suna tafiya, ana warkar da waɗanda suke da kuturta, kurame suna ji, ana ta da matattu, ana kuma yi wa matalauta waʼazin labari mai daɗi.</verse>
				<verse number="6">Mai albarka ne mutumin da bai yi tuntuɓe ba saboda ni.”</verse>
				<verse number="7">Saʼad da almajiran Yohanna suke barin wurin, sai Yesu ya fara yi wa taron magana game da Yohanna: “Me kuka je ƙallo a hamada? Ciyawar da iska take kaɗawa ne?</verse>
				<verse number="8">In ba haka ba, to, me kuka je ƙallo? Mutum mai sanye da riguna masu kyau ne? Aʼa, masu sa riguna masu kyau, ai, a fadan sarakuna suke.</verse>
				<verse number="9">To, me kuka je ƙallo ne? Annabi? I, ina gaya muku, ya ma fi annabi.</verse>
				<verse number="10">Wannan shi ne wanda aka rubuta game da shi cewa: “ ‘Zan aiki ɗan saƙona yǎ sha gabanka, wanda zai shirya hanyarka a gabanka.’</verse>
				<verse number="11">Gaskiya nake gaya muku: A cikin dukan waɗanda mata suka haifa, ba wani da ya taso da ya fi Yohanna Mai Baftisma girma; duk da haka mafi ƙanƙanta a mulkin sama ya fi shi girma.</verse>
				<verse number="12">Tun daga kwanakin Yohanna Mai Baftisma har yǎ zuwa yanzu, mulkin sama yana sha da ƙyar, fitanannu kuma sun kama mulkin sama sun riƙe gam.</verse>
				<verse number="13">Gama dukan Annabawa da kuma Doka sun yi ta annabci har yǎ zuwa kan Yohanna.</verse>
				<verse number="14">In kuna niyya ku yarda da wannan, to, shi ne Eliya da dā ma zai zo.</verse>
				<verse number="15">Duk mai kunnen ji, yǎ ji.</verse>
				<verse number="16">“Da me zan kwatanta wannan zamani? Suna kama da yara da suke zaune a kasuwa, suna kiran juna, suna cewa:</verse>
				<verse number="17">“ ‘Mun yi muku busa, ba ku kuwa yi rawa ba, mun rera waƙar makoki, ba ku kuwa yi makoki ba.’</verse>
				<verse number="18">Gama Yohanna Mai Baftisma ya zo ba ya ciye-ciye, ba ya shaye-shaye, sai suka ce, ‘Ai, yana da aljani.’</verse>
				<verse number="19">Ɗan Mutum ya zo yana ciye-ciye, yana shaye-shaye, sai suka ce, ‘Ga mai haɗama da kuma mashayi, abokin masu karɓar haraji da “masu zunubi.” ’ Amma akan tabbatar da hikima ta wurin ayyukanta.”</verse>
				<verse number="20">Sai Yesu ya fara yin tir da biranen da aka yi yawancin ayyukansa na banmamaki, don ba su tuba ba.</verse>
				<verse number="21">“Kaitonki, Korazin! Kaitonki, Betsaida! Da a ce ayyukan banmamakin da aka yi a cikinki ne aka yi a Taya da Sidon, da tuni sun tuba sanye da rigar makoki da toka.</verse>
				<verse number="22">Amma ina gaya muku, za a fi jin tausayin Taya da Sidon a ranar shariʼa, fiye da ku.</verse>
				<verse number="23">Ke kuma Kafarnahum, za a ɗaga ki sama ne? Aʼa, za ki gangara zuwa zurfafa ne. Da a ce ayyukan banmamakin da aka yi a cikinki ne a aka yi a Sodom, da tana nan har yǎ zuwa yau.</verse>
				<verse number="24">Amma ina gaya miki, za a fi jin tausayin Sodom fiye da ke a ranar shariʼa.”</verse>
				<verse number="25">A wannan lokaci sai Yesu ya ce, “Ina yabonka, Uba, Ubangijin sama da ƙasa, gama ka ɓoye waɗannan abubuwa ga masu hikima da masu ilimi, ka kuma bayyana su ga ƙananan yara.</verse>
				<verse number="26">I, Uba, gama wannan shi ne abin da ka ji daɗin yi.</verse>
				<verse number="27">“Dukan kome Ubana ya danƙa mini. Ba wanda ya san Ɗan sai dai Uban, ba kuma wanda ya san Uban, sai dai Ɗan da kuma waɗanda Ɗan ya so yǎ bayyana musu shi.</verse>
				<verse number="28">“Ku zo gare ni, dukanku da kuka gaji kuke kuma fama da kaya, zan kuwa ba ku hutu.</verse>
				<verse number="29">Ku ɗauki karkiyata a kanku, ku kuma yi koyi da ni, gama ni mai tawaliʼu ne marar girmankai, za ku kuwa sami hutu don rayukanku.</verse>
				<verse number="30">Gama karkiyata mai sauƙi ce, kayana kuma marasa nauyi ne.”</verse>
			</chapter>
			<chapter number="12">
				<verse number="1">A lokacin nan Yesu ya bi ta gonakin hatsi a ranar Asabbaci. Almajiransa kuwa suna jin yunwa, sai suka fara kakkarya kan hatsi suna ci.</verse>
				<verse number="2">Saʼad da Farisiyawa suka ga wannan, sai suka ce masa, “Duba! Almajiranka suna yin abin da doka ta hana a yi a ranar Asabbaci.”</verse>
				<verse number="3">Sai ya amsa, ya ce, “Ba ku karanta abin da Dawuda ya yi ba ne saʼad da shi da abokan tafiyarsa suka ji yunwa?</verse>
				<verse number="4">Ya shiga gidan Allah, da shi da abokan tafiyarsa suka ci keɓaɓɓen burodin-wanda doka ta hana su yi, sai firistoci kaɗai.</verse>
				<verse number="5">Ko kuwa ba ku karanta a Doka cewa a ranar Asabbaci firistoci sukan karya dokar Asabbaci duk da haka ba da yin wani laifi ba?</verse>
				<verse number="6">Ina faɗa muku cewa wani wanda ya fi haikali yana a nan.</verse>
				<verse number="7">Da a ce kun san abin da waɗannan kalmomi suke nufi, ‘Jinƙai nake bukata, ba hadaya ba,’ da ba ku zargi marar laifi ba.</verse>
				<verse number="8">Gama Ɗan Mutum shi ne Ubangijin Asabbaci.”</verse>
				<verse number="9">Da ya ci gaba daga wurin, sai ya shiga majamiʼarsu,</verse>
				<verse number="10">a nan kuwa akwai wani mutum mai shanyayyen hannu. Don neman dalili su zargi Yesu, sai suka tambaye shi suka ce, “Ya dace a warkar a ranar Asabbaci?”</verse>
				<verse number="11">Ya ce musu, “In waninku yana da tunkiya, ta kuma fāɗa a rami ran Asabbaci, ba zai cire ta daga ramin ba?</verse>
				<verse number="12">Sau nawa mutum ya fi tunkiya daraja! Saboda haka ya dace a yi alheri ran Asabbaci.”</verse>
				<verse number="13">Saʼan nan ya ce wa mutumin, “Miƙa hannunka.” Sai ya miƙa, hannunsa kuwa ya koma lafiyayye, kamar dai ɗayan.</verse>
				<verse number="14">Amma Farisiyawa suka fita suka ƙulla shawara yadda za su kashe Yesu.</verse>
				<verse number="15">Da ya gane wannan, sai Yesu ya janye daga wurin. Da yawa suka bi shi, ya kuwa warkar da dukan masu ciwonsu,</verse>
				<verse number="16">yana jan musu kunne kada su faɗa wa kowa akan ko shi wane ne.</verse>
				<verse number="17">Wannan kuwa domin a cika abin da aka faɗa ta bakin annabi Ishaya ne cewa:</verse>
				<verse number="18">“Ga bawana da na zaɓa, ƙaunataccena, wanda nake farin ciki da shi; zan sa Ruhuna a kansa, zai kuma yi shelar adalci ga alʼummai.</verse>
				<verse number="19">Ba zai yi faɗa ko yǎ ɗaga murya ba, ba kuwa wanda zai ji muryarsa a kan tituna.</verse>
				<verse number="20">Kyauron da ya tanƙwasa ba zai karye shi ba. fitilar da ta yi kusan mutuwa ba zai kashe ta ba, sai ya jagoranci adalci zuwa ga nasara.</verse>
				<verse number="21">Cikin sunansa alʼummai za su dogara.”</verse>
				<verse number="22">Sai aka kawo masa wani bebe kuma makaho mai aljani, Yesu kuwa ya warkar da shi, har ya iya magana ya kuma sami ganin gari.</verse>
				<verse number="23">Dukan mutane suka yi mamaki, suka ce, “Wannan Ɗan Dawuda ne kuwa?”</verse>
				<verse number="24">Amma da Farisiyawa suka ji haka, sai suka ce, “Ahab, da Beʼelzebub sarkin aljanu ne kaɗai, wannan mutum yake fitar da aljanu.”</verse>
				<verse number="25">Yesu kuwa ya san tunaninsu sai ya ce musu, “Duk mulkin da yake gāba da kansa zai lalace, kuma duk birni ko gidan da yake rabe gāba da kansa ba zai ɗore ba.</verse>
				<verse number="26">In Shaiɗan yana fitar da Shaiɗan, ai, ya rabu yana gāba da kansa ke nan. Yaya kuwa mulkinsa zai ɗore?</verse>
				<verse number="27">In kuwa ta wurin Beʼelzebub nake fitar da aljanu, to, ta wa mutanenku suke fitar da su? Saboda haka, su ne za su zama alƙalanku.</verse>
				<verse number="28">Amma in ina fitar da aljanu ta wurin Ruhun Allah ne, to, fa, mulkin Allah ya zo muku ke nan.</verse>
				<verse number="29">“Ko kuwa, yaya wani zai iya shiga gidan mai ƙarfi yǎ ƙwace masa kaya ba tare da ya fara ɗaure mai ƙarfin nan tukuna ba? Saʼan nan zai iya washe gidansa.</verse>
				<verse number="30">“Wanda ba ya tare da ni, yana gāba da ni ne, kuma wanda ba ya taya ni tarawa, watsarwa yake yi.</verse>
				<verse number="31">Saboda haka ina gaya muku, za a gafarta wa mutane kowane zunubi da kuma saɓo, amma saɓo game da Ruhu, ba za a gafarta ba.</verse>
				<verse number="32">Duk wanda ya zargi Ɗan Mutum, za a gafarta masa, amma duk wanda ya zargi Ruhu Mai Tsarki, ba za a gafarta masa ba, ko a wannan zamani ko a zamani mai zuwa.</verse>
				<verse number="33">“Itace mai kyau, yakan ba da ʼyaʼya masu kyau. Itace marar kyau kuma, yakan ba da ʼyaʼya marasa kyau. Itace dai, da irin ʼyaʼyansa ne ake gane shi.</verse>
				<verse number="34">Ku macizai, ta yaya ku da kuke mugaye za ku iya magana kirki? Gama daga baki, mutum yakan faɗi abin da yake cikin zuciya.</verse>
				<verse number="35">Mutumin kirki yakan fito da abubuwa masu kyau daga ajiyar da aka a yi cikinsa, mugun mutum kuwa yakan fito da mugayen abubuwa daga cikin muguntar da aka yi ajiya a cikinsa.</verse>
				<verse number="36">Amma ina gaya muku cewa mutane za su ba da lissafi a ranar shariʼa a kan kowace kalmar banza da suka faɗa.</verse>
				<verse number="37">Gama ta wurin kalmominka za a kuɓutar da kai, kuma ta wurin kalmominka za a hukunta ka.”</verse>
				<verse number="38">Saʼan nan waɗansu Farisiyawa da malaman dokoki suka ce masa, “Malam, muna so mu ga wata alama mai banmamaki daga gare ka.”</verse>
				<verse number="39">Sai ya amsa, ya ce, “Mugu da mazinacin zamani yana neman wata alama mai banmamaki! Amma babu wadda za a nuna musu, sai dai alama ta annabi Yunana.</verse>
				<verse number="40">Gama kamar yadda Yunana ya yi yini uku da kuma dare uku a cikin wani babban kifi, haka Ɗan Mutum zai yi yini uku da kuma dare uku a cikin ƙasa.</verse>
				<verse number="41">Mutanen Ninebe za su tashi a ranar shariʼa tare da wannan zamani, su kuwa hukunta shi; don sun tuba saboda waʼazin Yunana, yanzu kuwa ga wanda ya fi Yunana girma a nan.</verse>
				<verse number="42">Sarauniyar Sheba za ta tashi a ranar shariʼa tare da wannan zamani, ta kuwa hukunta shi; don ta zo daga ƙarshen duniya, ta saurari hikimar Solomon, yanzu kuwa ga wanda ya fi Solomon girma a nan.</verse>
				<verse number="43">“Saʼad da mugun ruhu ya fita daga mutum, yakan bi wuraren da ba ruwa yana neman hutu, ba ya kuwa samu.</verse>
				<verse number="44">Saʼan nan yakan ce, ‘Zan koma gidan da na bari.’ Saʼad da ya iso, ya tarar da gidan ba kowa a ciki, shararre, kuma a kintse.</verse>
				<verse number="45">Sai yǎ je yǎ ɗebo waɗansu ruhohi bakwai da suka fi shi mugunta, su kuwa zo su shiga su zauna a can. Ƙarshen mutumin nan fa zai fi farkonsa muni. Haka zai zama ga wannan mugun zamani.”</verse>
				<verse number="46">Yayinda Yesu yake cikin magana da taron, sai ga mahaifiyarsa da ʼyanʼuwansa tsaye a waje, suna so su yi magana da shi.</verse>
				<verse number="47">Wani ya ce masa, “Mahaifiyarka da ʼyanʼuwanka suna tsaye a waje, suna so su yi magana da kai.”</verse>
				<verse number="48">Ya amsa masa ya ce, “Wace ce mahaifiyata, su wane ne kuma ʼyanʼuwana?”</verse>
				<verse number="49">Sai ya miƙa hannu wajen almajiransa, ya ce, “Ga mahaifiyata da kuma ʼyanʼuwana.</verse>
				<verse number="50">Ai, duk wanda yake aikata nufin Ubana wanda yake cikin sama, shi ne ɗanʼuwana da ʼyarʼuwata da kuma mahaifiyata.”</verse>
			</chapter>
			<chapter number="13">
				<verse number="1">A ranan nan sai Yesu ya fita daga gida ya je ya zauna a bakin tafkin.</verse>
				<verse number="2">Taron mutane mai yawan gaske suka taru kewaye da shi har ya kai sai da ya shiga jirgin ruwa ya zauna, yayinda dukan mutane suka tsaya a gaci.</verse>
				<verse number="3">Saʼan nan ya faɗa musu abubuwa da yawa cikin misalai, yana cewa: “Wani manomi ya fita don yǎ shuka irinsa.</verse>
				<verse number="4">Da yana yafa irin, waɗansu suka faffāɗi a kan hanya, tsuntsaye kuwa suka zo suka cinye su.</verse>
				<verse number="5">Waɗansu suka faffāɗi a wurare mai duwatsu, inda babu ƙasa sosai, nan da nan kuwa suka tsira, da yake ƙasar ba zurfi.</verse>
				<verse number="6">Sai dai da rana ta ɗaga, sai tsire-tsiren suka ƙone, suka kuma yanƙwane domin ba su da saiwa sosai.</verse>
				<verse number="7">Waɗansu irin suka fāɗi a cikin ƙaya, ƙayan kuwa ta yi girma ta shaƙe su.</verse>
				<verse number="8">Har wa yau, waɗansu irin suka faffāɗi a ƙasa mai kyau, inda suka ba da amfani-riɓi ɗari, sittin ko kuma talatin na abin da aka shuka.</verse>
				<verse number="9">Duk mai kunnen ji, yǎ ji.”</verse>
				<verse number="10">Almajiran suka zo wurinsa suka yi tambaya, “Me ya sa kake wa mutane magana da misalai?”</verse>
				<verse number="11">Ya amsa ya ce, “Sanin asirin mulkin sama kam, ku aka ba wa, amma ba su ba.</verse>
				<verse number="12">Duk wanda yake da shi, za a ƙara masa, zai kuwa samu a yalwace. Duk wanda kuma ba shi da shi, ko ɗan abin da yake da shi ma, za a karɓe.</verse>
				<verse number="13">Abin da ya sa nake musu magana da misalai ke nan: “ ‘Ko da yake suna ƙallo, ba sa gani; ko da yake suna saurara, ba sa ji ko su gane.’</verse>
				<verse number="14">A kansu ne aka cika annabcin Ishaya cewa: “ ‘Za ku yi ta ji amma ba za ku taɓa ganewa ba; za ku yi ta ƙallo amma ba za ku taɓa gani ba.</verse>
				<verse number="15">Gama zuciyar mutanen nan ta taurare; da ƙyar suke ji da kunnuwansu, sun kuma rufe idanunsu. Da ba haka ba, mai yiwuwa su gani da idanunsu, su kuma ji da kunnuwansu, su gane a zuciyarsu, su kuwa juya, in kuma warkar da su.’</verse>
				<verse number="16">Amma idanunku masu albarka ne domin suna gani, haka ma kunnuwanku domin suna ji.</verse>
				<verse number="17">Gama gaskiya nake gaya muku, annabawa da mutane masu adalci da yawa sun yi marmarin ganin abin da kuke gani amma ba su gani ba, su kuma ji abin da kuke ji amma ba su ji ba.</verse>
				<verse number="18">“To, ku saurari maʼanar misali na mai shukan nan.</verse>
				<verse number="19">Duk saʼad da wani ya ji saƙo game da mulkin bai kuwa fahimce shi ba, mugun nan yakan zo yǎ ƙwace abin da aka shuka a zuciyarsa. Wannan shi ne irin da ya fāɗi a kan hanya.</verse>
				<verse number="20">Wanda ya karɓi irin da ya fāɗi a wuraren duwatsu kuwa, shi ne mutumin da yakan ji maganar, nan da nan kuwa yǎ karɓe ta da murna.</verse>
				<verse number="21">Sai dai da yake ba shi da saiwa, yakan ɗan jima kaɗan kawai. Da wata wahala ko tsanani ya auko masa saboda maganar, nan da nan sai yǎ ja da baya.</verse>
				<verse number="22">Wanda ya karɓi irin da ya fāɗi cikin ƙaya kuwa, shi ne mutumin da yakan ji maganar, sai dai damuwoyin rayuwan nan da jarabar arzikin duniya sukan shaƙe shi, yǎ sa maganar ta kāsa amfani.</verse>
				<verse number="23">Amma wanda ya karɓi irin da ya fāɗi a ƙasa mai kyau, shi ne mutumin da yakan ji maganar yǎ kuwa fahimce ta. Yakan ba da amfani wani riɓi ɗari, sittin, ko talatin na abin da aka shuka.”</verse>
				<verse number="24">Yesu ya ba su wani misali: “Mulkin sama yana kama da wani da ya shuka iri mai kyau a cikin gonarsa.</verse>
				<verse number="25">Amma yayinda kowa yake barci, abokin gābansa ya zo ya yafa ciyayi a cikin alkamar, ya tafi abinsa.</verse>
				<verse number="26">Saʼad da alkamar ta tashi ta yi kawuna, sai ciyayin ma suka bayyana.</verse>
				<verse number="27">“Bayin mai gonar suka zo wurinsa suka ce, ‘Ranka yǎ daɗe, ashe, ba iri mai kyau ka shuka a gonarka ba? To, ina ciyayin nan suka fito?’</verse>
				<verse number="28">“Sai ya ce, ‘Abokin gāba ne ya yi wannan.’ “Bayin suka tambaye shi suka ce, ‘Kana so mu je mu tuttumɓuke su?’</verse>
				<verse number="29">“Ya amsa ya ce, ‘Aʼa, don kada garin tuttumɓuke ciyayi, ku cire har da alkamar.</verse>
				<verse number="30">Ku ƙyale su su yi girma tare sai lokacin girbi. A lokacin zan gaya wa masu girbi: Da fari ku tara ciyayin ku kuma ɗaure su dami-dami don a ƙone; saʼan nan ku tara alkamar ku kuma kawo su cikin rumbuna.’ ”</verse>
				<verse number="31">Ya ba su wani misali ya ce: “Mulkin sama yana kama da ƙwayar mustad, wadda mutum ya ɗauka ya shuka a gonarsa.</verse>
				<verse number="32">Ko da yake ita ce mafi ƙanƙanta cikin ƙwayoyinku, duk da haka saʼad da ta yi girma, takan zama mafi girma cikin tsire-tsiren lambu ta kuma zama itace, har tsuntsayen sararin sama su zo su yi sheƙa a rassansa.”</verse>
				<verse number="33">Har yanzu ya ba su wani misali ya ce: “Mulkin sama yana kama da yisti wanda mace ta ɗauka ta kwaɓa garin alkama mai yawa, har sai da yistin ya garwaye yistin duka.”</verse>
				<verse number="34">Yesu ya faɗa wa taron dukan waɗannan abubuwa cikin misalai; bai faɗa musu kome ba, sai tare da yin amfani da misalai.</verse>
				<verse number="35">Ta haka aka cika abin da aka faɗa ta wurin annabi cewa: “Zan buɗe bakina da misalai, zan faɗi abubuwan da suke ɓoye tun halittar duniya.”</verse>
				<verse number="36">Saʼan nan ya bar taron ya shiga gida. Almajiransa kuwa suka zo wurinsa suka ce, “Bayyana mana misalin ciyayin nan a gona.”</verse>
				<verse number="37">Ya amsa ya ce, “Mai yafa irin mai kyan nan, shi ne Ɗan Mutum.</verse>
				<verse number="38">Gonar kuwa ita ce duniya, irin nan mai kyau kuwa suna a matsayin ʼyaʼyan mulkin. Ciyayin nan kuma su ne ʼyaʼyan mugun nan,</verse>
				<verse number="39">abokin gāban da yake shuka su kuwa, Iblis ne. Lokacin girbi kuma shi ne ƙarshen zamani, masu girbin kuwa su ne malaʼiku.</verse>
				<verse number="40">“Kamar yadda aka tattara ciyayin aka kuma ƙone a wuta, haka zai zama a ƙarshen zamani.</verse>
				<verse number="41">Ɗan Mutum zai aiki malaʼikunsa, su kuwa cire daga mulkinsa kome da yake jawo zunubi da kuma duk masu aikata mugunta.</verse>
				<verse number="42">Za su jefa su cikin wuta mai zafi, inda za a yi kuka da cizon haƙora.</verse>
				<verse number="43">Saʼan nan masu adalci za su haskaka kamar rana a mulkin Ubansu. Duk mai kunnen ji, yǎ ji.”</verse>
				<verse number="44">“Mulkin sama yana kama da dukiyar da aka ɓoye a gona. Da wani ya same ta, sai yǎ sāke ɓoye ta, saʼan nan cikin farin cikinsa yǎ je yǎ sayar da duk abin da yake da shi yǎ sayi gonar.</verse>
				<verse number="45">“Har wa yau dai, mulkin sama yana kama da ɗan kasuwa mai neman luʼuluʼai masu kyau.</verse>
				<verse number="46">Da ya sami dutse guda mai daraja sosai, sai ya tafi ya sayar da dukan abin da yake da shi ya saye shi.</verse>
				<verse number="47">“Har yanzu, mulkin sama yana kama da tarun da aka jefa cikin tafki yǎ kamo kifi iri-iri.</verse>
				<verse number="48">Da tarun ya cika, masuntan suka jawo shi gaci. Sai suka zauna suka tattara kifi masu kyau a kwanduna, amma suka zubar da marasa kyau.</verse>
				<verse number="49">Haka zai kasance a ƙarshen zamani. Malaʼiku za su zo su ware masu mugunta daga masu adalci</verse>
				<verse number="50">su kuma jefa su cikin wuta mai zafi, inda za a yi kuka da cizon haƙora.”</verse>
				<verse number="51">Yesu ya tambaye, su ya ce, “Kun gane dukan waɗannan abubuwa?” Suka amsa, “I.”</verse>
				<verse number="52">Saʼan nan ya ce musu, “Saboda haka duk malamin dokokin da ya horu game da koyarwar mulkin sama, yana kama da maigida wanda yakan fitar daga ɗakin ajiyarsa sababbin dukiya da kuma tsofaffi.”</verse>
				<verse number="53">Saʼad da Yesu ya gama ba da waɗannan misalai, sai ya ci gaba daga can.</verse>
				<verse number="54">Yana isowa garinsa, sai ya fara koya wa mutane a cikin majamiʼarsu, suka kuwa yi mamaki. Suka yi ta tambaya suna cewa, “Ina wannan mutum ya sami irin wannan hikima da kuma ayyukan banmamaki haka?</verse>
				<verse number="55">Wannan ba shi ne ɗan kafinta nan ba? Ba mahaifiyarsa ba ce Maryamu, ʼyanʼuwansa kuma Yaƙub, Yusuf, Siman da Yahuda ba?</verse>
				<verse number="56">Duk ʼyanʼuwansa mata kuma ba tare da mu suke ba? To, a ina wannan mutum ya sami dukan waɗannan abubuwa?”</verse>
				<verse number="57">Sai suka ji haushinsa. Amma Yesu ya ce musu, “Sai a garinsa da kuma a gidansa na kaɗai annabi ba ya samun girma.”</verse>
				<verse number="58">Bai kuwa yi abubuwan banmamaki da yawa a can ba saboda rashin bangaskiyarsu.</verse>
			</chapter>
			<chapter number="14">
				<verse number="1">A lokacin nan sarki Hiridus ya ji labarin Yesu,</verse>
				<verse number="2">sai ya ce wa fadawansa, “Wannan Yohanna Mai Baftisma ne; ya tashi daga matattu! Shi ya sa abubuwan banmamakin nan suke aiki ta wurinsa.”</verse>
				<verse number="3">To, Hiridus ya kama Yohanna ya ɗaure, ya kuma sa shi cikin kurkuku saboda Hiridiyas, matar ɗanʼuwansa Filibus,</verse>
				<verse number="4">gama Yohanna ya dinga ce masa, “Ba daidai ba ne ka aure ta.”</verse>
				<verse number="5">Hiridus ya so yǎ kashe Yohanna, amma yana jin tsoron mutane, don sun ɗauka shi annabi ne.</verse>
				<verse number="6">A bikin tuna da ranar haihuwar Hiridus, diyar Hiridiyas ta yi musu rawa ta kuma gamsar da Hiridus ƙwarai,</verse>
				<verse number="7">har ya yi alkawari da rantsuwa cewa zai ba ta duk abin da ta roƙa.</verse>
				<verse number="8">Da mahaifiyarta ta zuga ta, sai ta ce, “Ba ni a cikin kwanon nan, kan Yohanna Mai Baftisma.”</verse>
				<verse number="9">Sarki ya yi baƙin ciki, amma saboda rantsuwarsa da kuma baƙinsa, sai ya ba da umarni a ba ta abin da ta roƙa</verse>
				<verse number="10">ya kuma sa aka yanke kan Yohanna a kurkuku.</verse>
				<verse number="11">Aka kawo kansa cikin kwano aka ba yarinyar, ita kuma ta kai wa mahaifiyarta.</verse>
				<verse number="12">Almajiran Yohanna suka zo suka ɗauki gawarsa suka binne. Saʼan nan suka je suka gaya wa Yesu.</verse>
				<verse number="13">Saʼad da Yesu ya ji abin da ya faru, sai ya shiga jirgin ruwa ya janye shi kaɗai zuwa wani wuri inda ba kowa. Da jin haka, taron mutane suka bi shi da ƙafa daga garuruwa.</verse>
				<verse number="14">Da Yesu ya sauka ya kuma ga taro mai yawa, sai ya ji tausayinsu ya kuma warkar da marasa lafiyarsu.</verse>
				<verse number="15">Da yamma ta yi, sai almajiransa suka zo wurinsa suka ce, “Wurin nan fa ba kowa, ga shi kuma rana ta kusa fāɗuwa. Ka sallami taron don su shiga ƙauyuka su nemi wa kansu abinci.”</verse>
				<verse number="16">Yesu ya amsa, “Ba su bukata su tafi. Ku ku ba su wani abu su ci.”</verse>
				<verse number="17">Suka ce, “Burodi biyar da kifi biyu ne kawai muke da su a nan.”</verse>
				<verse number="18">Ya ce, “Ku kawo mini su a nan.”</verse>
				<verse number="19">Sai ya umarci mutanen su zazzauna a kan ciyawa. Da ya ɗauki burodi biyar da kifin biyun nan ya dubi sama, ya yi godiya ya kuma kakkarya burodin. Saʼan nan ya ba wa almajiransa, almajiran kuwa suka ba wa mutane.</verse>
				<verse number="20">Duk suka ci suka ƙoshi, almajiran kuwa suka kwashe ragowar gutsattsarin cike da kwanduna goma sha biyu.</verse>
				<verse number="21">Yawan waɗanda suka ci, sun yi wajen maza dubu biyar, ban da mata da yara.</verse>
				<verse number="22">Nan da nan Yesu ya sa almajiran su shiga jirgin ruwa su sha gabansa, su haye zuwa ɗayan hayin, yayinda shi kuma yǎ sallami taron.</verse>
				<verse number="23">Bayan ya sallame su, sai ya haura bisan gefen dutse shi kaɗai don yǎ yi adduʼa. Da yamma ta yi, yana can shi kaɗai,</verse>
				<verse number="24">jirgin ruwan kuwa ya riga ya yi nesa da gaci, yana fama da raƙuman ruwa domin iska tana gāba da shi.</verse>
				<verse number="25">Wajen tsaro na huɗu na dare, sai Yesu ya nufe su, yana takawa a kan tafkin.</verse>
				<verse number="26">Saʼad da almajiran suka gan shi yana takawa a kan tafkin, sai tsoro ya kama su. Suka yi ihu don tsoro suka ce, “Fatalwa ce.”</verse>
				<verse number="27">Amma nan da nan Yesu ya ce musu, “Ku yi ƙarfin hali! Ni ne. Kada ku ji tsoro.”</verse>
				<verse number="28">Sai Bitrus ya amsa, ya ce, “Ubangiji in kai ne ka ce mini in zo wurinka a kan ruwan.”</verse>
				<verse number="29">Ya ce, “Zo.” Sai Bitrus ya fita daga jirgin ruwan, ya taka a kan ruwan ya nufe wajen Yesu.</verse>
				<verse number="30">Amma da ya ga haukar iskar, sai ya ji tsoro, ya kuma fara nutsewa, sai ya yi ihu ya ce, “Ubangiji, ka cece ni!”</verse>
				<verse number="31">Nan da nan Yesu ya miƙa hannu ya kamo shi ya ce, “Kai mai ƙarancin bangaskiya, don me ka yi shakka?”</verse>
				<verse number="32">Da suka hau jirgin ruwan, sai iskar ta kwanta.</verse>
				<verse number="33">Waɗanda suke cikin jirgin ruwan kuwa suka yi masa sujada, suna cewa, “Gaskiya kai Ɗan Allah ne.”</verse>
				<verse number="34">Saʼad da suka haye, sai suka sauka a Gennesaret.</verse>
				<verse number="35">Da mutanen wurin suka gane da Yesu, sai suka kai labari a koʼina a ƙauyukan da suke kewaye. Mutane suka kawo masa dukan marasa lafiyarsu</verse>
				<verse number="36">suka kuwa roƙe shi yǎ bar marasa lafiya su taɓa ko da gefen rigarsa kawai, duk waɗanda suka taɓa shi kuwa suka warke.</verse>
			</chapter>
			<chapter number="15">
				<verse number="1">Saʼan nan waɗansu Farisiyawa da malaman dokoki suka zo wurin Yesu daga Urushalima suka yi tambaya suka ce,</verse>
				<verse number="2">“Me ya sa almajiranka suke karya alʼadun dattawa? Ba sa wanke hannuwansu kafin su ci abinci!”</verse>
				<verse number="3">Yesu ya amsa, ya ce, “Ku ma me ya sa kuke karya dokar Allah saboda alʼadarku?</verse>
				<verse number="4">Gama Allah ya ce, ‘Ka girmama mahaifinka da mahaifiyarka, kuma duk wanda ya zagi mahaifinsa ko mahaifiyarsa dole a kashe shi.’</verse>
				<verse number="5">Amma ku kukan ce, in wani ya ce wa mahaifinsa ko mahaifiyarsa, ‘Duk taimakon da dā ya kamata za ku samu daga gare ni an ba wa Allah,’</verse>
				<verse number="6">ba zai ‘girmama mahaifinsa’ da shi ba. Ta haka kun yi banza da maganar Allah saboda alʼadarku.</verse>
				<verse number="7">Ku munafukai! Daidai ne Ishaya ya yi annabci a kanku da ya ce:</verse>
				<verse number="8">“ ‘Waɗannan mutane da baki kawai suke girmama ni, amma zukatansu suna nesa da ni.</verse>
				<verse number="9">A banza suke mini sujada, koyarwarsu, dokoki ne kawai da mutane suke koyarwa.’ ”</verse>
				<verse number="10">Sai Yesu ya kira taron wurinsa ya ce, “Ku saurara ku kuma gane.</verse>
				<verse number="11">Abin da yake shiga bakin mutum ba ya ‘ƙazantar’ da shi, sai dai abin da yake fitowa daga bakinsa, shi ne yake ‘ƙazantar’ da shi.”</verse>
				<verse number="12">Sai almajiran suka zo wurinsa suka ce, “Ka san cewa Farisiyawa ba su ji daɗi saʼad da suka ji wannan ba?”</verse>
				<verse number="13">Ya amsa ya ce, “Duk tsiron da Ubana na sama bai shuka ba, za a tumɓuke shi daga saiwoyi.</verse>
				<verse number="14">Ku ƙyale su, ai, makafin jagorai ne. In makaho ya yi wa makaho jagora, dukansu za su fāɗa a rami.”</verse>
				<verse number="15">Bitrus ya ce, “Ka bayyana mana wannan misali.”</verse>
				<verse number="16">Yesu ya tambaye, su ya ce, “Har yanzu ba ku gane ba ne?</verse>
				<verse number="17">Ba ku gane cewa duk abin da ya shiga baki yakan wuce ciki ne daga nan kuma yǎ fita daga jiki ba?</verse>
				<verse number="18">Amma abubuwan da suke fitowa ta baki suna fitowa ne daga zuciya, su ne kuma suke ‘ƙazantar’ da mutum.</verse>
				<verse number="19">Gama daga zuciya ne mugayen tunani, kisankai, zina, fasikanci, sata, shaidar ƙarya, ɓatan suna, suka fitowa.</verse>
				<verse number="20">Waɗannan su ne suke ‘ƙazantar’ da mutum; amma cin abinci ba tare da wanke hannuwa ba, ba ya ‘ƙazantar’ da mutum.”</verse>
				<verse number="21">Barin wurin ke nan, sai Yesu ya janye zuwa yankin Taya da Sidon.</verse>
				<verse number="22">Wata Bakanʼaniya daga wajajen ta zo wurinsa, tana ihu tana cewa, “Ubangiji, Ɗan Dawuda, ka yi mini jinƙai! ʼYata tana shan wahala ƙwarai daga aljanin da yake cikinta.”</verse>
				<verse number="23">Yesu bai ce mata uffan ba. Saboda haka almajiransa suka zo wurinsa suka roƙe shi suka ce, “Ka kore ta ta tafi, tana ta binmu tana damunmu da ihu.”</verse>
				<verse number="24">Ya amsa ya ce, “An aiko ni wurin ɓatattun tumakin Israʼila ne kaɗai.”</verse>
				<verse number="25">Sai macen ta zo ta durƙusa a gabansa ta ce, “Ubangiji, ka taimake ni!”</verse>
				<verse number="26">Ya amsa ya ce, “Ba daidai ba ne a ɗauki abincin yara a jefa wa karnukansu.”</verse>
				<verse number="27">Ta amsa ta ce, “I, Ubangiji, amma karnuka ma sukan ci gutsattsarin da sukan fāɗi daga teburin maigidansu.”</verse>
				<verse number="28">Saʼan nan Yesu ya amsa, ya ce, “Mace, kina da bangaskiya mai yawa! An biya miki bukatarki.” ʼYarta kuwa ta warke nan take.</verse>
				<verse number="29">Yesu ya tashi daga nan ya bi ta gefen Tekun Galili. Saʼan nan ya haura gefen wani dutse ya zauna.</verse>
				<verse number="30">Taron mutane mai girma kuwa suka zo wurinsa, suna kawo masa guragu, makafi, shanyayyu, kurame da dai waɗansu da yawa, suka kuwa kwantar da su a gabansa; ya kuma warkar da su.</verse>
				<verse number="31">Mutanen kuwa suka yi mamaki saʼad da suka ga kurame suna magana, shanyayyu suna samun lafiya, guragu suna takawa, makafi kuma suna ganin gari. Sai suka yabi Allah na Israʼila.</verse>
				<verse number="32">Yesu ya kira almajiransa wurinsa ya ce, “Ina jin tausayin mutanen nan; gama kwana uku ke nan suke tare da ni ba abin da za su ci. Ba na so in sallame su da yunwa, don kada su kāsa a hanya.”</verse>
				<verse number="33">Sai almajiransa suka amsa suka ce, “Ina za mu sami isashen burodi a wannan wurin da babu kowa mu ciyar da irin taron nan?”</verse>
				<verse number="34">Yesu ya tambaye su, “Burodi guda nawa kuke da shi?” Suka amsa suka ce, “Guda bakwai da ʼyan ƙananan kifaye.”</verse>
				<verse number="35">Ya sa taron su zazzauna a ƙasa.</verse>
				<verse number="36">Saʼan nan ya ɗauki burodi guda bakwai da kuma kifayen nan, da ya yi godiya, sai ya kakkarya su ya ba wa almajiran, su kuma suka ba wa mutane.</verse>
				<verse number="37">Duk kuwa suka ci, suka ƙoshi. Daga baya almajiran suka kwashe ragowar gutsattsarin cike da kwanduna bakwai.</verse>
				<verse number="38">Yawan waɗanda suka ci kuwa, maza dubu huɗu ne, ban da mata da yara.</verse>
				<verse number="39">Bayan Yesu ya sallami taron, sai ya shiga jirgin ruwa ya tafi wajajen Magadan.</verse>
			</chapter>
			<chapter number="16">
				<verse number="1">Farisiyawa da Sadukiyawa suka zo don su gwada Yesu ta wurin neman yǎ nuna musu wata alama daga sama.</verse>
				<verse number="2">Ya amsa ya ce, “Saʼad da yamma ta yi, kukan ce, ‘Yanayi zai yi kyau, gama sararin sama ya yi ja,’</verse>
				<verse number="3">da safe kuma, ku ce, ‘Yau kam za a yi hadari, gama sararin sama ya yi ja, ya kuma ɓata fuska.’ Kun san yadda za ku fassara yanayin sararin sama, amma ba kwa iya fassarar alamun lokatai.</verse>
				<verse number="4">Wannan mugu da mazinacin zamani yana neman wani abin banmamaki, amma ba wata alamar da za a nuna wa wannan zamani sai dai ta Yunana.” Sai Yesu ya bar su ya tafi abinsa.</verse>
				<verse number="5">Da suka ƙetare tafkin, almajiran sun manta su riƙe burodi.</verse>
				<verse number="6">Yesu ya ce musu, “Ku yi hankali, ku yi taka tsantsan da yistin Farisiyawa da Sadukiyawa.”</verse>
				<verse number="7">Sai suka fara tattaunawa da junansu suna cewa, “Ko don ba mu kawo burodi ba ne.”</verse>
				<verse number="8">Sane da abin da suke zance, sai Yesu ya ce, “Ku masu ƙarancin bangaskiya, don me kuke magana da junanku a kan ba ku zo da burodi ba?</verse>
				<verse number="9">Har yanzu ba ku gane ba ne? Ba ku tuna da gurasa biyar ɗin nan na mutum dubu biyar ba? Kwando nawa kuka tattara cike?</verse>
				<verse number="10">Ko kuma burodi bakwai nan na mutum dubu huɗu, cikakku manyan kwanduna nawa kuka ɗauka?</verse>
				<verse number="11">Yaya kuka kāsa gane cewa ba zancen burodi nake yi ba? Sai dai ku yi hankali da yistin Farisiyawa da Sadukiyawa.”</verse>
				<verse number="12">Saʼan nan suka gane ba cewa yake musu su yi hankali da yistin da ake amfani da shi a burodi ba ne, sai dai su yi hankali da koyarwar Farisiyawa da Sadukiyawa ne.</verse>
				<verse number="13">Saʼad da Yesu ya zo yankin Kaisariya Filibbi, sai ya tambayi almajiransa ya ce, “Wa mutane suke ce da Ɗan Mutum?”</verse>
				<verse number="14">Suka amsa, “Waɗansu suna ce Yohanna Mai Baftisma; waɗansu kuma suna ce annabi Eliya; har wa yau waɗansu suna ce Irmiya ne ko kuma ɗaya daga cikin annabawa.”</verse>
				<verse number="15">Ya tambaye su, “Amma ku fa, wane ne ni a ganinku?”</verse>
				<verse number="16">Siman Bitrus ya amsa, ya ce, “Kai ne Kiristi, Ɗan Allah mai rai.”</verse>
				<verse number="17">Yesu ya amsa, ya ce, “Mai albarka ne kai Siman ɗan Yunana, gama ba mutum ne ya bayyana maka wannan ba, sai dai Ubana da yake cikin sama.</verse>
				<verse number="18">Ina kuwa gaya maka, kai ne Bitrus, a kan wannan dutse zan gina ikkilisiyata, kuma ƙofofin Hades ba za su rinjaye ta ba.</verse>
				<verse number="19">Zan ba ka mabuɗan mulkin sama; kome ka ɗaure a duniya zai zama a ɗaure a sama, kome kuma ka kunce a duniya zai zama a kunce a sama.”</verse>
				<verse number="20">Saʼan nan ya gargaɗi almajiransa cewa kada su faɗa wa kowa shi ne Kiristi.</verse>
				<verse number="21">Tun daga wannan lokaci Yesu ya fara bayyana wa almajiransa cewa dole yǎ tafi Urushalima yǎ sha wahaloli da yawa a hannun dattawa, manyan firistoci da kuma malaman dokoki, dole a kashe shi, a rana ta uku kuma a tashe shi.</verse>
				<verse number="22">Bitrus ya ja shi gefe ya fara tsauta masa yana cewa, “Sam, Ubangiji! Wannan ba zai taɓa faruwa da kai ba!”</verse>
				<verse number="23">Yesu ya juya ya ce wa Bitrus, “Rabu da ni, Shaiɗan! Kai abin sa tuntuɓe ne a gare ni; ba ka tunanin alʼamuran Allah, sai dai alʼamuran mutane.”</verse>
				<verse number="24">Saʼan nan Yesu ya ce wa almajiransa, “Duk mai son bin na, dole yǎ ƙi kansa, yǎ ɗauki gicciyensa, yǎ bi ni.</verse>
				<verse number="25">Gama duk mai son ceton ransa zai rasa shi, amma duk wanda ya rasa ransa saboda ni, zai same shi.</verse>
				<verse number="26">Me mutum zai amfana in ya sami duniya duka, amma ya rasa ransa? Ko kuwa me mutum zai bayar a bakin ransa?</verse>
				<verse number="27">Gama Ɗan Mutum zai zo cikin ɗaukakar Ubansa, tare da malaʼikunsa, saʼan nan zai ba wa kowane mutum lada gwargwadon abin da ya yi.</verse>
				<verse number="28">Gaskiya nake gaya muku, waɗansu da suke tsaitsaye a nan da ba za su mutu ba sai sun ga Ɗan Mutum yana zuwa cikin mulkinsa.”</verse>
			</chapter>
			<chapter number="17">
				<verse number="1">Bayan kwana shida, sai Yesu ya ɗauki Bitrus, Yaƙub da Yohanna ɗanʼuwan Yaƙub, ya kai su kan wani dutse mai tsawo, su kaɗai.</verse>
				<verse number="2">A can aka sāke kamanninsa a gabansu. Fuskarsa ta haskaka kamar rana, tufafinsa kuwa suka zama fari fat suna walƙiya.</verse>
				<verse number="3">Nan take sai ga Musa da Eliya suka bayyana a gabansu, suna magana da Yesu.</verse>
				<verse number="4">Sai Bitrus ya ce wa Yesu, “Ubangiji, ya yi kyau da muke nan. In kana so, sai in kafa bukkoki uku--ɗaya dominka, ɗaya domin Musa, ɗaya kuma domin Eliya.”</verse>
				<verse number="5">Yayinda yake cikin magana, sai wani girgije mai haske ya rufe su, sai wata murya daga cikin girgijen ta ce, “Wannan Ɗana ne, wanda nake ƙauna; wanda kuma nake jin daɗinsa ƙwarai. Ku saurare shi!”</verse>
				<verse number="6">Saʼad da almajiran suka ji haka, sai suka fāɗi ƙasa rubda ciki, a firgice.</verse>
				<verse number="7">Amma Yesu ya zo ya taɓa su ya ce, “Ku tashi, kada ku ji tsoro.”</verse>
				<verse number="8">Da suka ɗaga kai, ba su ga kowa ba sai Yesu kaɗai.</verse>
				<verse number="9">Suna cikin gangarowa daga dutsen ke nan, sai Yesu ya umarce su cewa, “Kada ku faɗa wa kowa abin da kuka gani, sai bayan an ta da Ɗan Mutum daga matattu.”</verse>
				<verse number="10">Almajiran suka tambaye shi suka ce, “To, me ya sa malaman dokoki suke cewa, dole sai Eliya ya fara zuwa?”</verse>
				<verse number="11">Yesu ya amsa, ya ce, “Tabbatacce, Eliya zai zo, zai kuma gyara dukan abubuwa.</verse>
				<verse number="12">Amma ina faɗa muku, Eliya ya riga ya zo, ba su kuwa gane shi ba, amma suka yi masa duk abin da suka ga dama. Haka ma Ɗan Mutum zai sha wahala a hannunsu.”</verse>
				<verse number="13">Saʼan nan almajiran suka gane cewa yana musu zancen Yohanna Mai Baftisma ne.</verse>
				<verse number="14">Da suka isa wajen taron, sai wani mutum ya zo ya durƙusa a gabansa.</verse>
				<verse number="15">Ya ce, “Ubangiji, ka yi wa ɗana jinƙai. Yana da farfaɗiya yana kuma shan wahala ƙwarai. Ya sha fāɗuwa cikin wuta ko ruwa.</verse>
				<verse number="16">Na kuma kawo shi wurin almajiranka, amma ba su iya warkar da shi ba.”</verse>
				<verse number="17">Yesu ya amsa, ya ce, “Ya ku zamani marasa bangaskiya da kuma masu taurin kai, har yaushe zan kasance tare da ku? Har yaushe kuma zan yi haƙuri da ku? Kawo mini yaron a nan.”</verse>
				<verse number="18">Yesu ya tsauta wa aljanin, ya kuwa rabu da yaron, nan take yaron ya warke.</verse>
				<verse number="19">Saʼan nan almajiran suka zo wurin Yesu a ɓoye suka tambaye shi suka ce, “Me ya sa ba mu iya fitar da aljanin ba?”</verse>
				<verse number="20">Ya amsa ya ce, “Saboda kuna da ƙarancin bangaskiya sosai. Gaskiya nake gaya muku, in kuna da bangaskiyar da take ƙanƙanuwa kamar ƙwayar mustad, za ku iya ce wa wannan dutse, ‘Matsa daga nan zuwa can,’ zai kuwa matsa. Babu abin da zai gagare ku.”</verse>
				<verse number="21"></verse>
				<verse number="22">Da suka taru a Galili, sai ya ce musu, “Za a bashe Ɗan Mutum, a hannun mutane.</verse>
				<verse number="23">Za su kashe shi, a rana ta uku kuma za a tashe shi.” Almajiran kuwa suka cika da baƙin ciki.</verse>
				<verse number="24">Bayan Yesu da almajiransa suka isa Kafarnahum, sai masu karɓan harajin rabin shekel suka zo wurin Bitrus suka ce, “Malaminku ba ya biyan harajin haikali ne?”</verse>
				<verse number="25">Ya amsa ya ce “I, yana biya.” Da Bitrus ya shiga gida, Yesu ne ya fara magana. Ya ce masa, “Me ka gani, Siman? Daga wurin wane ne sarakunan duniya suke karɓar kuɗin shiga da kuma haraji-daga wurin ʼyaʼyansu ne ko kuwa daga wurin waɗansu?”</verse>
				<verse number="26">Bitrus ya amsa, ya ce, “Daga wurin waɗansu.” Yesu ya ce masa, “Wato, an ɗauke wa ʼyaʼyan ke nan.”</verse>
				<verse number="27">“Amma don kada mu ɓata musu rai, ka je tafki ka jefa ƙugiyarka. Ka ɗauki kifin da ka fara kama; ka buɗe bakinsa, za ka sami shekel guda. Ka kawo ka ba su, harajina da naka ke nan.”</verse>
			</chapter>
			<chapter number="18">
				<verse number="1">A lokacin nan sai almajirai suka zo wurin Yesu suka yi tambaya suka ce, “Wane ne mafi girma a mulkin sama?”</verse>
				<verse number="2">Sai ya kira ƙaramin yaro ya sa shi ya tsaya a tsakiyarsu.</verse>
				<verse number="3">Sai ya ce: “Gaskiya nake gaya muku, in ba kun canja kuka zama kamar ƙananan yara, labudda, ba za ku shiga mulkin sama ba.</verse>
				<verse number="4">Saboda haka, duk wanda ya ƙasƙantar da kansa kamar wannan yaro, shi ne mafi girma a mulkin sama.</verse>
				<verse number="5">“Duk kuma wanda ya karɓi ƙaramin yaro kamar wannan a cikin sunana ya karɓe ni ne.</verse>
				<verse number="6">Amma duk wanda ya sa ɗaya daga cikin ƙananan nan da suka gaskata da ni ya yi zunubi, zai fiye masa a rataya babban dutsen niƙa a wuyarsa, a kuma nutsar da shi a zurfin teku.</verse>
				<verse number="7">“Kaiton duniya saboda abubuwan da suke sa mutane su yi zunubi! Dole irin waɗannan abubuwa su zo, sai dai kaiton mutumin da ya zama sanadin kawo su!</verse>
				<verse number="8">In hannunka ko ƙafarka yana sa ka zunubi, yanke shi ka yar. Zai fiye maka ka shiga rai da hannu ko ƙafa ɗaya da hannuwa biyu ko ƙafafu biyu da a jefar da kai cikin madawwamiyar wuta da hannuwa biyu ko ƙafafu biyu.</verse>
				<verse number="9">In kuma idonka yana sa ka zunubi, ƙwaƙule shi ka yar. Zai fiye maka ka shiga rai da ido ɗaya, da ka shiga jahannama ta wuta da idanunka biyu.</verse>
				<verse number="10">“Ku lura, kada ku rena ɗaya daga cikin waɗannan ƙanana. Gama ina faɗa muku malaʼikunsu a sama kullum suna duban fuskar Ubana da yake cikin sama.</verse>
				<verse number="11"></verse>
				<verse number="12">“Me kuka gani? In wani yana da tumaki ɗari, sai ɗaya daga cikinsu ta ɓace, ba sai yǎ bar tasaʼin da taran a kan tuddai yǎ je neman guda ɗayan da ta ɓace ba?</verse>
				<verse number="13">In kuwa ya same ta, ina gaya muku gaskiya, zai yi murna saboda ɗayan fiye da tasaʼin da taran da ba su ɓace ba.</verse>
				<verse number="14">Haka ma Ubanku da yake cikin sama ba ya so ko ɗaya daga cikin ƙananan nan yǎ ɓace.</verse>
				<verse number="15">“In ɗanʼuwanka ya yi maka laifi, ka je ka nuna masa laifinsa, tsakaninku biyu kaɗai. In ya saurare ka, ka maido da ɗanʼuwanka ke nan.</verse>
				<verse number="16">Amma in bai saurare ka ba, ka je tare da mutum ɗaya ko biyu, domin ‘a tabbatar da kowace magana a bakin shaidu biyu ko uku.’</verse>
				<verse number="17">In kuwa ya ƙi yǎ saurare su, sai ka gaya wa ikkilisiya; in kuma ya ƙi yǎ saurari ikkilisiya ma, ka yi da shi kamar marar sanin Allah ko mai karɓar haraji.</verse>
				<verse number="18">“Gaskiya nake gaya muku, duk abin da kuka ɗaure a duniya, za a ɗaure a sama, duk kuma abin da kuka kunce a duniya, za a kunce shi a sama.</verse>
				<verse number="19">“Har wa yau, ina gaya muku cewa in mutum biyu a cikinku a duniya suka yarda su roƙi wani abu, Ubana da yake cikin sama zai yi muku.</verse>
				<verse number="20">Gama inda mutum biyu ko uku suka taru cikin sunana, a can ma ina tare da su.”</verse>
				<verse number="21">Sai Bitrus ya zo wurin Yesu ya yi masa tambaya ya ce, “Ubangiji, sau nawa zan yafe wa ɗanʼuwana saʼad da ya yi mini zunubi? Har sau bakwai?”</verse>
				<verse number="22">Yesu amsa ya ce, “Ina gaya maka, ba sau bakwai ba, amma sau sabaʼin da bakwai.</verse>
				<verse number="23">“Saboda haka, mulkin sama yana kama da wani sarki wanda ya so yǎ yi ƙididdigar dukiyarsa da take a hannun bayinsa.</verse>
				<verse number="24">Da ya fara ƙididdigar, sai aka kawo masa wani wanda yake bin bashin talentii dubu goma.</verse>
				<verse number="25">Da yake bai iya biya ba, sai maigida ya umarta a sayar da shi da matarsa da yaransa da kuma duk abin da yake da shi, a biya bashin.</verse>
				<verse number="26">“Bawan ya durƙusa a gabansa. Ya roƙa, ‘Ka yi mini haƙuri, zan biya ka ƙaf.’</verse>
				<verse number="27">Maigidan bawan ya ji tausayinsa, ya yafe masa bashin, ya kuma sake shi.</verse>
				<verse number="28">“Amma da wannan bawa ya fita, sai ya gamu da wani abokin bautarsa wanda yake binsa bashin dinari ɗari. Sai ya cafke shi, ya shaƙe shi a wuya yana cewa, ‘Biya ni abin da nake binka!’</verse>
				<verse number="29">“Wannan abokin bautarsa ya durƙusa ya roƙe shi, ‘Ka yi mini haƙuri, zan biya ka.’</verse>
				<verse number="30">“Amma ya ƙi. A maimako, sai ya je ya sa aka jefa shi a kurkuku, sai ya biya bashin.</verse>
				<verse number="31">Saʼad da sauran bayin suka ga abin da ya faru, abin ya ɓata musu rai ƙwarai, suka tafi suka faɗa wa maigidansu dukan abin da ya faru.</verse>
				<verse number="32">“Sai maigidan ya kira wannan bawa ciki. Ya ce, ‘Kai mugun bawa, na yafe duk bashin da nake binka domin ka roƙe ni.</verse>
				<verse number="33">Ashe, bai kamata kai ma ka ji tausayin abokin bautarka yadda na yi maka ba?’</verse>
				<verse number="34">Cikin fushi, maigidan ya miƙa shi ga maʼaikatan kurkuku su gwada masa azaba, sai ya biya dukan bashin da ake binsa.</verse>
				<verse number="35">“Haka Ubana da yake cikin sama zai yi da kowannenku, in ba ku yafe wa ʼyanʼuwanku daga zuciyarku ba.”</verse>
			</chapter>
			<chapter number="19">
				<verse number="1">Saʼad da Yesu ya gama faɗin waɗannan abubuwa, sai ya bar Galili, ya tafi yankin Yahudiya a ɗaya gefen Urdun.</verse>
				<verse number="2">Taron mutane mai yawa suka bi shi, ya kuwa warkar da su a can.</verse>
				<verse number="3">Waɗansu Farisiyawa suka zo wurinsa don su gwada shi. Suka yi tambaya suka ce, “Daidai ne mutum yǎ saki matarsa saboda wani dalili da kuma a kan kowane dalili?”</verse>
				<verse number="4">Ya amsa ya ce, “Ba ku taɓa karantawa ba ne cewa, a farkon halitta, Mahalicci ‘ya yi su namiji da mace,’</verse>
				<verse number="5">ya kuma ce, ‘Saboda wannan dalili, namiji zai bar mahaifinsa da mahaifiyarsa yǎ manne wa matarsa, biyun kuwa su zama jiki guda’?</verse>
				<verse number="6">Ta haka, ba sa ƙara zama biyu, sai dai ɗaya. Saboda haka abin da Allah ya haɗa fa, kada mutum yǎ raba.”</verse>
				<verse number="7">Suka yi tambaya, suka ce, “To, me ya sa Musa ya umarta cewa mutum yǎ ba wa matarsa takardar saki, yǎ kuma kore ta?”</verse>
				<verse number="8">Yesu ya amsa, ya ce, “Musa ya ba ku izini ku saki matanku saboda taurin zuciyarku ne. Amma ba haka yake ba daga farko.</verse>
				<verse number="9">Ina faɗa muku cewa duk wanda ya saki matarsa, sai dai a kan rashin aminci a cikin aure, ya kuwa auri wata, ya yi zina ke nan.”</verse>
				<verse number="10">Almajiran suka ce masa, “In haka yake tsakanin miji da mata, ashe, ya ma fi kyau kada a yi aure.”</verse>
				<verse number="11">Yesu ya ce, “Ba kowa ba ne zai yarda da wannan magana, sai dai waɗanda aka yarda musu.</verse>
				<verse number="12">Gama waɗansu bābānni ne domin haka aka haife su; waɗansu kuwa mutane ne suka mai da su haka; waɗansu kuma sun ƙi aure ne saboda mulkin sama. Duk mai iya ɗaukar wannan yǎ ɗauka.”</verse>
				<verse number="13">Saʼan nan aka kawo yara ƙanana wurin Yesu don yǎ ɗibiya musu hannuwansa, yǎ kuma yi musu adduʼa. Amma almajirai suka tsauta wa waɗanda suka kawo su.</verse>
				<verse number="14">Yesu ya ce, “Ku bar yara ƙanana su zo wurina, kada ku hana su, gama mulkin sama na irin waɗannan ne.”</verse>
				<verse number="15">Saʼad da ya ɗibiya musu hannuwansa, sai ya tafi abinsa.</verse>
				<verse number="16">To, fa, sai ga wani ya zo wurin Yesu ya tambaye shi ya ce, “Malam, wane abu mai kyau ne ya zama mini dole in yi don in sami rai madawwami?”</verse>
				<verse number="17">Yesu ya amsa, ya ce, “Don me kake tambayata game da abin da yake mai kyau? Akwai Mai kyau Ɗaya kaɗai. In kana so ka sami rai madawwami, ka kiyaye dokokin nan.”</verse>
				<verse number="18">Mutumin ya yi tambaya, ya ce, “Waɗanne?” Yesu ya amsa, ya ce, “ ‘Kada ka yi kisankai, kada ka yi zina, kada ka yi sata, kada ka yi shaidar ƙarya,</verse>
				<verse number="19">ka girmama mahaifinka da mahaifiyarka,’ ka kuma ‘ƙaunaci maƙwabcinka kamar kanka.’ ”</verse>
				<verse number="20">Saurayin ya ce, “Duk waɗannan na kiyaye. Me kuma ya rage mini?”</verse>
				<verse number="21">Yesu ya amsa, ya ce, “In kana so ka zama cikakke, ka je, ka sayar da dukan dukiyarka ka kuma ba matalauta, za ka kuwa sami dukiya a sama. Saʼan nan ka zo, ka bi ni.”</verse>
				<verse number="22">Da saurayin ya ji haka, sai ya tafi rai a ɓace, don yana da arziki ƙwarai.</verse>
				<verse number="23">Saʼan nan Yesu ya ce wa almajiransa, “Gaskiya nake gaya muku, yana da wuya mai arziki yǎ shiga mulkin sama.</verse>
				<verse number="24">Har wa yau ina gaya muku, zai fi sauƙi raƙumi yǎ shiga ta kafar allura, da mai arziki yǎ shiga mulkin Allah.”</verse>
				<verse number="25">Saʼad da almajiran suka ji wannan, sai suka yi mamaki ƙwarai. Suka yi tambaya suka ce, “To, wa zai sami ceto ke nan?”</verse>
				<verse number="26">Yesu ya dube su ya ce, “Ga mutum kam, wannan ba ya yiwuwa, amma ga Allah kuwa, dukan abubuwa masu yiwuwa ne.”</verse>
				<verse number="27">Sai Bitrus ya amsa masa, “Ga shi mun bar kome don mu bi ka! Me za mu samu ke nan?”</verse>
				<verse number="28">Yesu ya ce musu, “Gaskiya nake gaya muku, a lokacin sabunta dukan kome, saʼad da Ɗan Mutum ya zauna a kan kursiyinsa mai daraja, ku da kuka bi ni, ku ma za ku zauna a kan kursiyoyi goma sha biyu, kuna yi wa kabilai goma sha biyu na Israʼila shariʼa.</verse>
				<verse number="29">Duk kuma wanda ya bar gidaje ko ʼyanʼuwa maza ko ʼyanʼuwa mata ko mahaifi ko mahaifiya ko yara ko gonaki, saboda ni, zai sami abin da ya fi haka riɓi ɗari, yǎ kuma gāji rai madawwami.</verse>
				<verse number="30">Sai dai da yawa da suke na farko, za su zama na ƙarshe, da yawa kuma da suke na ƙarshe, za su zama na farko.</verse>
			</chapter>
			<chapter number="20">
				<verse number="1">“Mulkin sama yana kama da wani mai gona, wanda ya fita da sassafe don yǎ yi hayar mutane su yi aiki a gonar inabinsa.</verse>
				<verse number="2">Ya yarda yǎ biya su dinari guda a yini, sai ya tura su gonar inabinsa.</verse>
				<verse number="3">“Wajen saʼa ta uku, ya fita sai ya ga waɗansu suna tsattsaye a bakin kasuwa ba sa kome.</verse>
				<verse number="4">Ya ce musu, ‘Ku ma ku tafi gonar inabina ku yi aiki, zan kuwa biya ku abin da ya dace.’</verse>
				<verse number="5">Saboda haka suka tafi. “Ya sāke fita a saʼa ta shida da kuma saʼa ta tara, ya sāke yin haka.</verse>
				<verse number="6">Wajen saʼa ta goma sha ɗaya, ya sāke fita, ya tarar da waɗansu har yanzu suna tsattsaye. Ya tambaye su, ‘Don me kuke yini tsattsaye a nan ba kwa kome?’</verse>
				<verse number="7">“Suka amsa, ‘Don ba wanda ya ɗauke mu aiki.’ “Ya ce musu, ‘Ku ma ku je ku yi aiki a gonar inabina.’</verse>
				<verse number="8">“Saʼad da yamma ta yi, sai mai gonar inabin ya ce wa wakilinsa, ‘Kira maʼaikatan, ka biya su hakkin aikinsu, fara da waɗanda aka ɗauke su a ƙarshe har zuwa na farko.’</verse>
				<verse number="9">“Maʼaikatan da ka ɗauka wajen saʼa ta goma sha ɗaya suka zo, kowannensu kuwa ya karɓi dinari guda.</verse>
				<verse number="10">Saboda haka da waɗanda aka ɗauka da fari suka zo, sun zaci za su sami fiye da haka. Amma kowannensu ma ya karɓi dinari guda.</verse>
				<verse number="11">Saʼad da suka karɓa, sai suka fara yin gunaguni a kan mai gonar.</verse>
				<verse number="12">Suna cewa, ‘Waɗannan mutanen da aka ɗauka a ƙarshe sun yi aikin saʼa ɗaya ne kawai, ka kuma mai da su daidai da mu da muka yini muna faman aiki, muka kuma sha zafin rana.’</verse>
				<verse number="13">“Amma ya amsa wa ɗayansu ya ce, ‘Aboki, ban cuce ka ba. Ba ka yarda ka yi aiki a kan dinari guda ba?</verse>
				<verse number="14">Ka karɓi hakkinka ka tafi. Ni na ga damar ba waɗannan na ƙarshe daidai da yadda na ba ka.</verse>
				<verse number="15">Ba ni da ikon yin abin da na ga dama da kuɗina ne? Ko kana kishi saboda ni mai kyauta ne?’</verse>
				<verse number="16">“Saboda haka fa, na ƙarshe za su zama na farko, na farko kuma su zama na ƙarshe.”</verse>
				<verse number="17">To, da Yesu yana haurawa zuwa Urushalima, sai ya ja almajiran nan goma sha biyu gefe, ya ce musu,</verse>
				<verse number="18">“Za mu haura zuwa Urushalima, za a kuma bashe Ɗan Mutum ga manyan firistoci da malaman dokoki. Za su yi masa hukuncin kisa</verse>
				<verse number="19">za su kuma bashe shi ga Alʼummai su yi masa baʼa, su yi masa bulala, su kuma gicciye shi. A rana ta uku kuma a tashe shi!”</verse>
				<verse number="20">Sai mahaifiyar ʼyaʼyan Zebedin nan ta zo wurin Yesu tare da ʼyaʼyanta, da ta durƙusa a ƙasa, sai ta roƙe shi yǎ yi mata wani abu.</verse>
				<verse number="21">Ya yi tambaya ya ce, “Mene ne kike so?” Ta ce, “Ka sa daga cikin ʼyaʼyan nan nawa biyu, ɗaya yǎ zauna a damarka, ɗaya kuma a hagunka, a mulkinka.”</verse>
				<verse number="22">Yesu ya ce musu, “Ba ku san abin da kuke roƙo ba. Za ku iya sha daga kwaf da zan sha?” Suka amsa, “Za mu iya.”</verse>
				<verse number="23">Yesu ya ce musu, “Hakika za ku sha daga kwaf na, sai dai zama a damana, ko haguna, ba ni nake da izinin bayarwa ba. Waɗannan wurare na waɗanda Ubana ya shirya wa ne.”</verse>
				<verse number="24">Da goman suka ji haka, sai suka yi fushi da ʼyanʼuwan nan biyu.</verse>
				<verse number="25">Yesu ya kira su wuri ɗaya ya ce, “Kun san cewa masu mulkin Alʼummai sukan nuna musu iko, hakimansu kuma sukan gasa musu iko.</verse>
				<verse number="26">Ba haka zai kasance da ku ba. Maimakon haka, duk mai son zama babba a cikinku, dole yǎ zama bawanku,</verse>
				<verse number="27">kuma duk mai son zama shugaba, dole yǎ zama bawanku,</verse>
				<verse number="28">kamar yadda Ɗan Mutum bai zo don a bauta masa ba, sai dai don yǎ yi bauta, yǎ kuma ba da ransa fansa saboda mutane da yawa.”</verse>
				<verse number="29">Saʼad da Yesu da almajiransa suke barin Yeriko, sai wani babban taro ya bi shi.</verse>
				<verse number="30">Makafi biyu kuwa suna zaune a bakin hanya, da suka ji cewa Yesu yana wucewa, sai suka ɗaga murya suka ce, “Ubangiji, Ɗan Dawuda, ka ji tausayinmu!”</verse>
				<verse number="31">Mutane suka tsauta musu, suka ce musu su yi shiru. Sai suka ƙara ɗaga murya suna cewa, “Ubangiji, Ɗan Dawuda, ka ji tausayinmu!”</verse>
				<verse number="32">Yesu ya tsaya ya kira su. Ya tambaye su, “Me kuke so in yi muku?”</verse>
				<verse number="33">Suka amsa suka ce, “Ubangiji, muna so mu sami ganin gari.”</verse>
				<verse number="34">Sai Yesu ya ji tausayinsu, ya taɓa idanunsu. Nan da nan kuwa suka sami ganin gari, suka kuma bi shi.</verse>
			</chapter>
			<chapter number="21">
				<verse number="1">Da suka yi kusa da Urushalima suka kuma iso Betfaji da yake kan Dutsen Zaitun, sai Yesu ya aiki almajirai biyu,</verse>
				<verse number="2">yana ce musu, “Ku je ƙauyen da yake gabanku, nan take za ku ga wata jaka a ɗaure tare da ɗanta kusa da ita, a can. Ku kunce su ku kawo mini.</verse>
				<verse number="3">In wani ya yi muku wata magana, ku ce masa Ubangiji yana bukatarsu, zai kuwa aiko da su nan da nan.”</verse>
				<verse number="4">Wannan ya faru ne don a cika abin da aka faɗa ta bakin annabi cewa:</verse>
				<verse number="5">“Ku ce wa Diyar Sihiyona, ‘Duba, sarkinki yana zuwa gare ki, mai tawaliʼu yana a kan jaki, a kan aholaki, ɗan jaki.’ ”</verse>
				<verse number="6">Almajiran suka tafi suka yi kamar yadda Yesu ya umarce su.</verse>
				<verse number="7">Suka kawo jakar da ɗan, suka shimfiɗa mayafansu a kansu, Yesu kuma ya zauna a kansu.</verse>
				<verse number="8">Wani babban taron mutane suka shimfiɗa mayafansu a kan hanya, yayinda waɗansu suka sassari rassan itatuwa suka shisshimfiɗa a kan hanya.</verse>
				<verse number="9">Taron mutanen da suke gabansa da kuma waɗanda suke binsa a baya suka yi ihu suna cewa, “Hosanna ga Ɗan Dawuda!” “Mai albarka ne wanda yake zuwa cikin sunan Ubangiji!” “Hosanna a cikin sama!”</verse>
				<verse number="10">Saʼad da Yesu ya shiga Urushalima, dukan birnin ya ruɗe, ana ta tambaya, “Wane ne wannan?”</verse>
				<verse number="11">Taron mutane suka amsa, “Wannan shi ne Yesu, annabin nan daga Nazaret a Galili.”</verse>
				<verse number="12">Yesu ya shiga filin haikali, ya kuma kori duk masu saya da sayarwa a can. Ya tutture tebur masu canjin kuɗi da kuma kujerun masu sayar da tattabarai.</verse>
				<verse number="13">Ya ce musu, “A rubuce yake, ‘Za a ce da gidana, gidan adduʼa,’ amma kuna mai da shi ‘kogon ʼyan fashi.’ ”</verse>
				<verse number="14">Makafi da guragu suka zo wurinsa a haikali, ya kuwa warkar da su.</verse>
				<verse number="15">Amma da manyan firistoci da malaman dokoki suka ga abubuwan banmamakin da ya yi, yara kuma suna ihu a filin haikali suna cewa, “Hosanna ga Ɗan Dawuda,” sai fushi ya kama su.</verse>
				<verse number="16">Suka tambaye shi suka ce, “Kana jin abin da yaran nan suke faɗi?” Yesu ya amsa, ya ce, “I, ba ku taɓa karanta ba cewa, “ ‘Daga leɓunan yara da jarirai ka shirya wa kanka yabo’?”</verse>
				<verse number="17">Sai ya bar su, ya fita daga birnin ya tafi Betani, inda ya kwana.</verse>
				<verse number="18">Washegari da sassafe, yayinda yake kan hanyarsa ta komawa cikin birni, sai ya ji yunwa.</verse>
				<verse number="19">Ganin itacen ɓaure kusa da hanya, sai ya je wajensa amma bai sami kome a kansa ba sai ganye. Sai ya ce masa, “Kada ka ƙara yin ʼyaʼya!” Nan da nan itacen ya yanƙwane.</verse>
				<verse number="20">Saʼad da almajiran suka ga haka, sai suka yi mamaki suna tambaya, “Yaya itacen ɓauren ya yanƙwane nan da nan haka?”</verse>
				<verse number="21">Yesu ya amsa, ya ce, “Gaskiya nake gaya muku, in kuna da bangaskiya, ba kuwa da wata shakka ba, ba kawai za ku iya yin abin da aka yi wa itacen ɓauren nan ba, amma za ku ma iya ce wa dutsen nan, ‘Je ka, ka jefa kanka cikin teku’, sai yǎ faru.</verse>
				<verse number="22">In kun gaskata, za ku karɓi duk abin da kuka roƙa a cikin adduʼa.”</verse>
				<verse number="23">Sai Yesu ya shiga filin haikali, yayinda yake koyarwa, sai manyan firistoci da dattawan mutane suka zo wurinsa suka yi tambaya, “Da wane iko kake yin waɗannan abubuwa? Kuma wa ya ba ka wannan iko?”</verse>
				<verse number="24">Yesu ya amsa, ya ce, “Ni ma zan yi muku tambaya guda. In kuka ba ni amsa, ni ma zan gaya muku ko da wane iko nake yin waɗannan abubuwa.</verse>
				<verse number="25">Baftismar Yohanna-daga ina ta fito? Daga sama ce, ko daga mutane?” Sai suka tattauna a junansu suka ce, “In muka ce, ‘Daga sama,’ zai ce, ‘To, me ya sa ba mu gaskata shi ba?’</verse>
				<verse number="26">In kuma muka ce, ‘Daga mutane’ — muna tsoron mutane, gama duk sun ɗauka Yohanna annabi ne.”</verse>
				<verse number="27">Saboda haka suka amsa wa Yesu suka ce, “Ba mu sani ba.” Sai ya ce, “Ni ma ba zan gaya muku ko da wane iko nake yin waɗannan abubuwa ba.”</verse>
				<verse number="28">“Me kuka gani? An yi wani mutum wanda yake da ʼyaʼya biyu maza. Sai ya je wajen ɗan farin ya ce, ‘Ɗana, yau tafi gonar inabi ka yi aiki.’</verse>
				<verse number="29">“Ya amsa ya ce, ‘Ba zan tafi ba,’ amma daga baya ya sāke tunani, ya tafi.</verse>
				<verse number="30">“Sai mahaifin ya tafi waje na biyun ya faɗa masa iri magana guda. Sai ya amsa, ya ce, ‘Zan tafi, ranka yǎ daɗe,’ amma bai tafi ba.</verse>
				<verse number="31">“Wanne cikin yaran nan biyu ya yi abin da mahaifinsa yake so?” Suka amsa, “Na farin.” Yesu ya ce musu, “Gaskiya nake gaya muku, masu karɓar haraji da karuwai suna riga ku shiga mulkin Allah.</verse>
				<verse number="32">Gama Yohanna Mai Baftisma ya zo wurinku don yǎ nuna muku hanyar adalci, ba ku gaskata shi ba, amma masu karɓar haraji da karuwai sun gaskata. Har ma bayan kun ga wannan, ba ku tuba kun gaskata shi ba.”</verse>
				<verse number="33">“Ku saurari wani misali: An yi wani mai gona wanda ya yi gonar inabi. Ya kewaye ta da katanga, ya haƙa wurin matsin inabi a ciki, ya kuma gina hasumiyar gadi. Saʼan nan ya ba wa waɗansu manoma hayar gonar inabin, ya kuma yi tafiya.</verse>
				<verse number="34">Da lokacin girbi ya yi kusa, sai ya aiki bayinsa wajen ʼyan hayan, su karɓo masa ʼyaʼyan inabi.</verse>
				<verse number="35">“Amma ʼyan hayan suka kama bayinsa; suka dūke ɗaya, suka kashe ɗaya, suka kuma jajjefi na ukun.</verse>
				<verse number="36">Sai ya sāke aiken waɗansu bayi wurinsu, fiye da na dā yawa, amma ʼyan hayan suka yi musu kamar yadda suka yi wa na farin.</verse>
				<verse number="37">A ƙarshe, sai ya aiki ɗansa a wurinsu. Ya ce, ‘Za su girmama ɗana.’</verse>
				<verse number="38">“Amma da ʼyan hayan suka hangi ɗan, sai suka ce wa juna, ‘Wannan shi ne magājin. Ku zo, mu kashe shi, mu ci gādonsa.’</verse>
				<verse number="39">Saboda haka suka kama shi, suka jefar da shi bayan katangar gonar inabin, suka kashe shi.</verse>
				<verse number="40">“To, idan mai gonar inabin ya zo, me zai yi da ʼyan hayan nan?”</verse>
				<verse number="41">Suka amsa suka ce, “Zai yi wa banzan mutanen nan mugun kisa, yǎ ba da hayar gonar inabin ga waɗansu ʼyan haya, waɗanda za su ba shi rabonsa na amfanin gona a lokacin girbi.”</verse>
				<verse number="42">Yesu ya ce musu, “Ashe, ba ku taɓa karanta a cikin Nassi ba cewa: “ ‘Dutsen da magina suka ƙi shi ne ya zama dutsen kusurwar gini. Ubangiji ne ya aikata wannan, kuma abin mamaki ne a idanunmu’?</verse>
				<verse number="43">“Saboda haka, ina gaya muku cewa za a karɓe mulkin Allah daga gare ku, a ba wa mutanen da za su ba da amfani.</verse>
				<verse number="44">Duk wanda ya fāɗi a kan dutsen nan, zai kakkarye. Amma duk wanda dutsen nan ya fāɗi a kansa, za a murƙushe shi.”</verse>
				<verse number="45">Da manyan firistoci da Farisiyawa suka ji misalan Yesu, sai suka gane cewa da su yake.</verse>
				<verse number="46">Suka nemi hanyar kama shi, amma suka ji tsoron taron, don mutane sun ɗauka shi annabi ne.</verse>
			</chapter>
			<chapter number="22">
				<verse number="1">Yesu ya sāke yi musu magana da misalai, yana cewa:</verse>
				<verse number="2">“Mulkin sama yana kama da wani sarki wanda ya shirya bikin auren ɗansa.</verse>
				<verse number="3">Sai ya aiki bayinsa su kira waɗanda aka gayyata zuwa bikin, amma waɗanda aka ce su zo bikin, suka ƙi zuwa.</verse>
				<verse number="4">“Sai ya sāke aiken waɗansu bayi, ya ce, ‘Ku ce wa waɗanda aka gayyata cewa na shirya abinci: An yanka bijimai da shanun da aka yi kiwo, kome a shirye yake. Ku zo bikin auren mana.’</verse>
				<verse number="5">“Amma ba su kula ba, suka kama gabansu-ɗaya ya tafi gonarsa, ɗaya kuma ya tafi kasuwancinsa.</verse>
				<verse number="6">Sauran suka kama bayinsa suka wulaƙanta su, suka kuma kashe su.</verse>
				<verse number="7">Sai sarkin ya yi fushi. Ya aiki mayaƙansa suka karkashe masu kisankan nan, aka kuma ƙone birninsu.</verse>
				<verse number="8">“Saʼan nan ya ce wa bayinsa, ‘Bikin aure fa ya shiryu, sai dai mutanen da na gayyata ba su dace ba.’</verse>
				<verse number="9">Ku bi titi-titi ku gayyato duk waɗanda kuka gani, su zo bikin.</verse>
				<verse number="10">Saboda haka bayin suka bi titi-titi, suka tattaro duk mutanen da suka samu, masu kirki da marasa kirki, zauren bikin ya cika makil da baƙi.</verse>
				<verse number="11">“Amma da sarkin ya shigo don yǎ ga baƙin, sai ya ga wani can da ba ya sanye da kayan auren.</verse>
				<verse number="12">Ya yi tambaya, ya ce, ‘Aboki, yaya ka shigo nan ba tare da rigar aure ba?’ Mutumin ya rasa ta cewa.</verse>
				<verse number="13">“Sai sarkin ya ce wa fadawa, ‘Ku ɗaure shi hannu da ƙafa, ku jefar da shi waje, cikin duhu, inda za a yi kuka da cizon haƙora.’</verse>
				<verse number="14">“Gama kirayayu da yawa, amma zaɓaɓɓu kaɗan ne zaɓaɓɓu.”</verse>
				<verse number="15">Sai Farisiyawa suka yi waje, suka ƙulla yadda za su yi masa tarko cikin maganarsa.</verse>
				<verse number="16">Suka aiki almajiransu tare da mutanen Hirudus wurinsa. Suka ce, “Malam, mun san kai mutum ne mai mutunci, kuma kana koyar da maganar Allah bisa gaskiya. Mutane ba sa ɗaukan hankalinka, domin ba ka kula ko su wane ne ba.</verse>
				<verse number="17">To, ka gaya mana, a raʼayinka? Ya dace a biya Kaisar haraji ko aʼa?”</verse>
				<verse number="18">Amma Yesu da yake ya san mugun nufinsu, sai ya ce, “Ku munafukai, don me kuke ƙoƙarin sa mini tarko?</verse>
				<verse number="19">Ku nuna mini kuɗin da ake biyan haraji da shi.” Sai suka kawo masa dinari,</verse>
				<verse number="20">sai ya tambaye su, ya ce, “Hoton wane ne wannan? Kuma rubutun wane ne?”</verse>
				<verse number="21">Suka amsa, “Na Kaisar ne.” Sai ya ce musu, “Ku ba wa Kaisar abin da yake na Kaisar, ku kuma ba wa Allah abin da yake na Allah.”</verse>
				<verse number="22">Da suka ji haka, sai suka yi mamaki. Saboda haka suka ƙyale shi, suka yi tafiyarsu.</verse>
				<verse number="23">A ranan nan Sadukiyawa, waɗanda suke cewa babu tashin matattu, suka zo wurinsa da tambaya.</verse>
				<verse number="24">Suka ce “Malam, Musa ya faɗa mana cewa in mutum ya mutu ba shi da ʼyaʼya, dole ɗanʼuwansa yǎ auri gwauruwar yǎ kuma haifar wa ɗanʼuwan ʼyaʼya.</verse>
				<verse number="25">A cikinmu an yi ʼyanʼuwa guda bakwai. Na fari ya yi aure, ya mutu, da yake bai sami ʼyaʼya ba, sai ya bar matarsa wa ɗanʼuwansa.</verse>
				<verse number="26">Haka ya faru da ɗanʼuwa na biyu da na uku, har zuwa na bakwai.</verse>
				<verse number="27">A ƙarshe, macen ta mutu.</verse>
				<verse number="28">To, a tashin matattu, matar wa a cikinsu bakwai ɗin nan za ta zama, da yake dukansu sun aure ta?”</verse>
				<verse number="29">Yesu ya amsa, ya ce, “Kun ɓata, domin ba ku san Nassi ko ikon Allah ba.</verse>
				<verse number="30">Ai, a tashin matattu, mutane ba za su yi aure ko su ba da aure ba; za su zama kamar malaʼiku a sama.</verse>
				<verse number="31">Amma game da tashi daga matattu na waɗanda suka mutu-ba ku karanta abin da Allah ya ce muku ba ne,</verse>
				<verse number="32">‘Ni ne Allah na Ibrahim, Allah na Ishaku da kuma Allah na Yaƙub’? Ai, shi ba Allah na matattu ba ne, sai dai na masu rai.”</verse>
				<verse number="33">Da taro suka ji haka, sai suka yi mamakin koyarwarsa.</verse>
				<verse number="34">Da jin Yesu ya ƙure Sadukiyawa, sai Farisiyawa suka tattaru.</verse>
				<verse number="35">Ɗaya daga cikinsu, wani masanin Doka, ya gwada shi da wannan tambaya:</verse>
				<verse number="36">“Malam, wace doka ce mafi girma a cikin dokoki?”</verse>
				<verse number="37">Yesu ya amsa, ya ce, “ ‘Ka ƙaunaci Ubangiji Allahnka da dukan zuciyarka da dukan ranka da kuma dukan hankalinka.’</verse>
				<verse number="38">Wannan, ita ce doka ta fari da kuma mafi girma.</verse>
				<verse number="39">Ta biye kuma kamar ta farkon take: ‘Ka ƙaunaci maƙwabcinka kamar kanka.’</verse>
				<verse number="40">Dukan Doka da Annabawa suna rataya ne a kan waɗannan dokoki biyu.”</verse>
				<verse number="41">Yayinda Farisiyawa suke a tattare wuri ɗaya, sai Yesu ya tambaye su,</verse>
				<verse number="42">“Me kuke tsammani game da Kiristi? Ɗan wane ne shi?” Suka amsa suka ce, “Ɗan Dawuda.”</verse>
				<verse number="43">Ya ce musu, “To, ta yaya Dawuda ya yi magana ta wurin Ruhu Mai Tsarki, ya kira shi ‘Ubangiji’? Gama ya ce,</verse>
				<verse number="44">“ ‘Ubangiji ya ce wa Ubangijina: “Zauna a hannun damana, sai na sa abokan gābanka a ƙarƙashin sawunka.” ’</verse>
				<verse number="45">To, in Dawuda ya kira shi ‘Ubangiji,’ yaya zai zama ɗansa?”</verse>
				<verse number="46">Ba wanda ya iya tanka masa, daga wannan rana kuwa ba wanda ya sāke yin karambanin yin masa wata tambaya.</verse>
			</chapter>
			<chapter number="23">
				<verse number="1">Saʼan nan Yesu ya ce wa taron mutane da kuma almajiransa:</verse>
				<verse number="2">“Malaman dokoki da Farisiyawa suke zama a kujerar Musa.</verse>
				<verse number="3">Saboda haka dole ku yi musu biyayya, ku kuma yi duk abin da suka faɗa muku. Sai dai kada ku yi abin da suke yi, gama ba sa yin abin da suke waʼazi.</verse>
				<verse number="4">Sukan ɗaura kaya masu nauyi, su sa wa mutane a kafaɗa. Amma su kansu, ba sa ko sa yatsa su taimaka.</verse>
				<verse number="5">“Kome suke yi, suna yi ne don mutane su gani: Sukan yi layunsu fantam-fantam bakin rigunarsu kuma sukan kai har ƙasa;</verse>
				<verse number="6">suna son wurin zaman manya a wurin biki, da kuma wuraren zama gaba gaba a majamiʼu;</verse>
				<verse number="7">suna so a yi ta gaisuwansu a kasuwa, ana kuma riƙa ce musu, ‘Rabbi.’</verse>
				<verse number="8">“Amma kada a kira ku ‘Rabbi,’ gama kuna da Maigida ɗaya ne, ku duka kuwa, ʼyanʼuwa ne.</verse>
				<verse number="9">Kada kuma ku kira wani a duniya ‘uba’, gama kuna da Uba ɗaya ne, yana kuwa a sama.</verse>
				<verse number="10">Ba kuwa za a kira ku ‘malam’ ba, gama kuna da Malami ɗaya ne, Kiristi.</verse>
				<verse number="11">Mafi girma a cikinku, zai zama bawanku.</verse>
				<verse number="12">Gama duk wanda ya ɗaukaka kansa, za a ƙasƙantar da shi, duk kuma wanda ya ƙasƙantar da kansa, za a ɗaukaka shi.</verse>
				<verse number="13">“Kaitonku, malaman dokoki da Farisiyawa, munafukai! Kun rufe mulkin sama a gaban mutane. Ku kanku ba ku shiga ba, ba kuwa bar waɗanda suke ƙoƙarin shiga su shiga ba.</verse>
				<verse number="14"></verse>
				<verse number="15">“Kaitonku, malaman dokoki da Farisiyawa, munafukai! Kukan yi tafiye tafiye zuwa ƙasashe, ku ƙetare teku don ku sami mai tuba ɗaya, saʼad da ya tuba kuwa, sai ku mai da shi ɗan wuta fiye da ku, har sau biyu.</verse>
				<verse number="16">“Kaitonku, makafi jagora! Kukan ce, ‘In wani ya rantse da haikali, ba damuwa; amma in ya rantse da zinariyar haikali, sai rantsuwar ta kama shi.’</verse>
				<verse number="17">Wawaye makafi! Wanne ya fi girma: zinariyar, ko haikalin da yake tsarkake zinariyar?</verse>
				<verse number="18">Kukan kuma ce, ‘In wani ya rantse da bagade, ba damuwa; amma in ya rantse da bayarwar da take bisansa, sai rantsuwar ta kama shi.’</verse>
				<verse number="19">Makafi kawai! Wanne ya fi girma: bayarwar, ko kuwa bagaden da yake tsarkake bayarwar?</verse>
				<verse number="20">Saboda haka, duk wanda ya rantse da bagade, ya rantse ne da bagaden tare da abin da yake bisansa.</verse>
				<verse number="21">Kuma duk wanda ya rantse da haikali, ya rantse ne da shi da kuma wanda yake zaune a cikinsa.</verse>
				<verse number="22">Duk kuma wanda ya rantse da sama, ya rantse ne da kursiyin Allah da kuma wanda yake zaune a kansa.</verse>
				<verse number="23">“Kaitonku, malaman dokoki da Farisiyawa, munafukai! Kukan ba da kashi ɗaya bisa goma na kayan yajinku-naʼanaʼa, anise, da lafsur. Amma kun ƙyale abubuwan da suka fi girma na dokoki-adalci, jinƙai da aminci. Waɗannan ne ya kamata da kun kiyaye ba tare da kun ƙyale sauran ba.</verse>
				<verse number="24">Makafi jagora! Kukan tace ƙwaro ɗan mitsil amma sai ku haɗiye raƙumi.</verse>
				<verse number="25">“Kaitonku, malaman dokoki da Farisiyawa, munafukai! Kukan wanke bayan kwaf da kwano, amma a ciki, cike suke da zalunci da sonkai.</verse>
				<verse number="26">Kai makaho Bafarisiye! Ka fara wanke cikin kwaf da kwano, saʼan nan bayan ma zai zama da tsabta.</verse>
				<verse number="27">“Kaitonku, malaman dokoki da Farisiyawa, munafukai! Kuna kama da kaburburan da aka shafa musu farin fenti, waɗanda suna da kyan gani a waje, amma a ciki, cike suke da ƙasusuwan matattu da kuma kowane irin abu mai ƙazanta.</verse>
				<verse number="28">Haka ku ma, a waje, a idon mutane, ku masu adalci ne, amma a ciki, cike kuke da munafunci da mugunta.</verse>
				<verse number="29">“Kaitonku, malaman dokoki da Farisiyawa, munafukai! Kukan gina kaburbura don annabawa, ku kuma yi wa kaburburan mutane masu adalci ado.</verse>
				<verse number="30">Kuna cewa, ‘Da mun kasance a zamanin kakanninmu, ai, da ba mu haɗa hannu da su muka karkashe annabawa ba.’</verse>
				<verse number="31">Ta haka kuna ba da shaida a kanku cewa ku zuriyar waɗanda suka karkashe annabawa ne.</verse>
				<verse number="32">To, sai ku cikasa zunubin kakanninku!</verse>
				<verse number="33">“Ku macizai! ʼYaʼyan macizai! Ta yaya za ku tsere wa hukuncin jahannama ta wuta?</verse>
				<verse number="34">Saboda haka ina aika muku da annabawa, da masu hikima da malamai. Waɗansunsu za ku kashe ku kuma gicciye; waɗansu kuma za ku yi musu bulala a majamiʼunku kuna kuma binsu gari gari.</verse>
				<verse number="35">Ta haka alhakin jinin masu adalcin da aka zubar a duniya, tun daga jinin Habila mai adalci, zuwa jinin Zakariya ɗan Berekiya, wanda kuka kashe tsakanin haikali da bagade zai koma kanku.</verse>
				<verse number="36">Gaskiya nake gaya muku, duk wannan zai auko wa wannan zamani.</verse>
				<verse number="37">“Ayya Urushalima, Urushalima, ke da kike kashe annabawa, kike kuma jifan waɗanda aka aiko gare ki, sau da sau na so in tattara ʼyaʼyanki wuri ɗaya, yadda kaza takan tattara ʼyaʼyanta cikin fikafikanta, amma kuka ƙi.</verse>
				<verse number="38">Ga shi, an bar muku gidanku a yashe.</verse>
				<verse number="39">Gama ina gaya muku, ba za ku sāke ganina ba sai kun ce, ‘Mai albarka ne wanda yake zuwa cikin sunan Ubangiji.’ ”</verse>
			</chapter>
			<chapter number="24">
				<verse number="1">Yesu ya bar haikali ke nan, yana cikin tafiya saʼad da almajiransa suka zo wurinsa don su ja hankalinsa ga gine-ginen haikali.</verse>
				<verse number="2">Sai Yesu ya ce, “Kun ga duk waɗannan abubuwa? Gaskiya nake gaya muku, ba wani dutse a nan da za a bari a kan wani; duk za a rushe.”</verse>
				<verse number="3">Da Yesu yana zaune a Dutsen Zaitun, almajiran suka zo wurinsa a ɓoye. Suka ce, “Gaya mana, yaushe ne wannan zai faru, mece ce alamar zuwanka da kuma ta ƙarshen zamani?”</verse>
				<verse number="4">Yesu ya amsa: “Ku lura fa, kada wani yǎ ruɗe ku.</verse>
				<verse number="5">Gama mutane da yawa za su zo cikin sunana, suna cewa, ‘Ni ne Kiristi,’ za su kuwa ruɗi mutane da yawa.</verse>
				<verse number="6">Za ku ji labarin yaƙe-yaƙe da kuma jita-jitarsu, sai dai ku lura kada hankalinku yǎ tashi. Dole irin waɗannan abubuwa su faru, amma ƙarshen tukuna.</verse>
				<verse number="7">Alʼumma za ta tasar wa alʼumma, mulki yǎ tasar wa mulki. Za a yi yunwa da girgizar ƙasa a wurare dabam-dabam.</verse>
				<verse number="8">Dukan waɗannan fa, mafarin azabar naƙudar haihuwa ne.</verse>
				<verse number="9">“Saʼan nan za a bashe ku don a tsananta muku a kuma kashe ku, dukan alʼummai za su ƙi ku saboda ni.</verse>
				<verse number="10">A wannan lokaci, da yawa za su juya daga bangaskiya, su ci amana su kuma ƙi juna,</verse>
				<verse number="11">annabawan ƙarya da yawa kuma za su firfito su kuma ruɗi mutane da yawa.</verse>
				<verse number="12">Saboda ƙaruwar mugunta, ƙaunar yawanci za ta yi sanyi,</verse>
				<verse number="13">amma duk wanda ya tsaya da ƙarfi har ƙarshe, zai sami ceto.</verse>
				<verse number="14">Za a kuma yi waʼazin wannan bisharar mulki a cikin dukan duniya, yǎ zama shaida ga dukan alʼummai, saʼan nan ƙarshen yǎ zo.</verse>
				<verse number="15">“Saboda haka saʼad da kuka ga ‘abin ƙyama mai kawo hallaka,’ wanda annabi Daniyel ya yi magana a kai, yana tsaye a Wuri mai tsarki-mai karatu yǎ gane— </verse>
				<verse number="16">to, sai waɗanda suke cikin Yahudiya, su gudu zuwa cikin duwatsu.</verse>
				<verse number="17">Kada wani da yake a kan rufin gidansa, yǎ sauko don ɗaukar wani abu a gida.</verse>
				<verse number="18">Kada wani da yake gona kuma yǎ komo don ɗaukar rigarsa.</verse>
				<verse number="19">Kaiton mata masu ciki da mata masu renon ʼyaʼya a waɗancan kwanakin!</verse>
				<verse number="20">Ku yi adduʼa, kada gudunku yǎ zama a lokacin sanyi ko a ranar Asabbaci.</verse>
				<verse number="21">Gama a lokacin za a yi wata matsananciyar wahala, wadda ba a taɓa yi ba tun farkon duniya har zuwa yanzu-ba kuwa za a ƙara yi ba.</verse>
				<verse number="22">Da ba don an taƙaita kwanakin nan ba, da babu wani da zai tsira, amma saboda zaɓaɓɓun nan, za a taƙaita kwanakin.</verse>
				<verse number="23">A lokacin in wani ya ce muku, ‘Duba, ga Kiristi nan!’ Ko, ‘Ga shi can!’ Kada ku gaskata.</verse>
				<verse number="24">Gama Kiristi masu yawa na ƙarya da annabawan ƙarya za su firfito, su kuma aikata manyan alamu da ayyukan banmamaki don su ruɗi har da zaɓaɓɓu ma-in zai yiwu.</verse>
				<verse number="25">Ga shi, na faɗa muku tun da wuri.</verse>
				<verse number="26">“Saboda haka in wani ya ce muku, ‘Ga shi can a hamada,’ kada ku fita; ko, ‘Ga shi nan a ɗakunan ciki,’ kada ku gaskata.</verse>
				<verse number="27">Gama kamar yadda walƙiya take wulgawa walai daga gabas zuwa yamma, haka dawowar Ɗan Mutum zai kasance.</verse>
				<verse number="28">Duk inda mushe yake, can ungulai za su taru.</verse>
				<verse number="29">“Nan da nan bayan tsabar wahalan nan, “ ‘sai a duhunta rana, wata kuma ba zai ba da haskensa ba; taurari kuma za su faffāɗi daga sararin sama, za a kuma girgiza abubuwan sararin sama.’</verse>
				<verse number="30">“A saʼan nan ne alamar dawowar Ɗan Mutum zai bayyana a sararin sama, dukan alʼumman duniya kuwa za su yi kuka. Za su ga Ɗan Mutum yana zuwa kan gizagizan sararin sama, da iko da kuma ɗaukaka mai girma.</verse>
				<verse number="31">Zai kuwa aiki malaʼikunsa su busa ƙaho mai ƙara sosai, za su kuwa tattaro zaɓaɓɓunsa daga kusurwoyi huɗun nan, daga wannan bangon duniya zuwa wancan.</verse>
				<verse number="32">“Yanzu fa, sai ku koyi wannan darasi daga itacen ɓaure: Da zarar rassansa suka yi taushi ganyayensa kuma suka toho, kun san damina ta kusa.</verse>
				<verse number="33">Haka kuma, saʼad da kun ga dukan waɗannan abubuwa, ku sani ya yi kusan zuwa, yana dab da bakin ƙofa.</verse>
				<verse number="34">Gaskiya nake gaya muku, wannan zamani ba zai shuɗe ba sai dukan abubuwan nan sun faru.</verse>
				<verse number="35">Sama da ƙasa za su shuɗe, amma maganata ba za ta taɓa shuɗe ba.</verse>
				<verse number="36">“Babu wanda ya san wannan rana ko saʼa, ko malaʼikun da suke sama ma, ko Ɗan, sai dai Uban kaɗai.</verse>
				<verse number="37">Kamar yadda ya faru a zamanin Nuhu, haka zai zama a dawowar Ɗan Mutum.</verse>
				<verse number="38">Gama a kwanaki kafin ruwan tsufana, mutane sun yi ta ci, sun kuma yi ta sha, suna aure, suna kuma aurarwa, har zuwa ranar da Nuhu ya shiga jirgi;</verse>
				<verse number="39">ba su kuwa san abin da yake faruwa ba sai da ruwan tsufana ya zo ya share su tas. Haka zai zama a dawowar Ɗan Mutum.</verse>
				<verse number="40">Maza biyu za su kasance a gona; za a ɗau ɗaya a bar ɗaya.</verse>
				<verse number="41">Mata biyu za su kasance suna niƙa; za a ɗau ɗaya a bar ɗaya.</verse>
				<verse number="42">“Saboda haka sai ku zauna a faɗake, gama ba ku san a wace rana ce Ubangijinku zai zo ba.</verse>
				<verse number="43">Sai dai ku gane wannan: Da maigida ya san ko a wane lokaci ne na dare, ɓarawo zai zo, da sai yǎ zauna a faɗake yǎ kuma hana a shiga masa gida.</verse>
				<verse number="44">Saboda haka ku ma, sai ku zauna a faɗake, domin Ɗan Mutum zai zo a saʼar da ba ku zata ba.</verse>
				<verse number="45">“Wane ne bawan nan mai aminci da kuma mai hikima, wanda maigida ya sa yǎ lura da bayi a cikin gidansa, yǎ riƙa ba su abinci a daidai lokaci?</verse>
				<verse number="46">Zai zama wa bawan nan da kyau in maigidan ya dawo ya same shi yana yin haka.</verse>
				<verse number="47">Gaskiya nake gaya muku, zai sa shi yǎ lura da dukan dukiyarsa.</verse>
				<verse number="48">Amma in wannan bawa mugu ne, ya kuma ce a ransa, ‘Maigidana ba zai dawo da wuri ba.’</verse>
				<verse number="49">Saʼan nan yǎ fara dūkan ʼyanʼuwansa bayi, yana ci yana kuma sha tare da mashaya.</verse>
				<verse number="50">Maigidan wannan bawa zai dawo a ranar da bai yi tsammani ba kuma a saʼar da bai sani ba.</verse>
				<verse number="51">Maigidan zai farfasa masa jiki da bulala, yǎ kuma ba shi wuri tare da munafukai, inda za a yi kuka da cizon haƙora.</verse>
			</chapter>
			<chapter number="25">
				<verse number="1">“A lokacin mulkin sama zai zama kamar budurwai goma waɗanda suka ɗauki fitilunsu suka fita don su taryi ango.</verse>
				<verse number="2">Biyar daga cikinsu wawaye ne, biyar kuma masu hikima.</verse>
				<verse number="3">Wawayen sun ɗauki fitilunsu, sai dai ba su riƙe mai ba.</verse>
				<verse number="4">Masu hikimar kuwa suka riƙo kwalaben mai da fitilunsu.</verse>
				<verse number="5">Ango ya yi jinkirin zuwa, sai duk suka shiga gyangyaɗi har barci ya kwashe su.</verse>
				<verse number="6">“Can tsakar dare, sai aka ji kira, ana cewa, ‘Ga ango nan! Ku fito, ku tarye shi!’</verse>
				<verse number="7">“Sai dukan budurwan nan suka farka suka kuna fitilunsu.</verse>
				<verse number="8">Sai wawayen suka ce wa masu hikimar, ‘Ku ɗan sassam mana manku; fitilunmu suna mutuwa.’</verse>
				<verse number="9">“Su kuwa suka amsa, suka ce, ‘Aʼa, wataƙila ba zai ishe mu da ku ba. Gara ku je wurin masu sayarwa ku sayo.’</verse>
				<verse number="10">“Amma yayinda suke kan tafiya garin sayen mai, sai ango ya iso. Budurwai da suke a shirye, suka shiga wajen bikin auren tare da shi. Aka kuma kulle ƙofa.</verse>
				<verse number="11">“An jima can, sai ga sauran sun iso. Suka ce, ‘Ranka yǎ daɗe! Ranka yǎ daɗe! Ka buɗe mana ƙofa!’</verse>
				<verse number="12">“Amma ya amsa, ya ce, ‘Gaskiya nake gaya muku, ban san ku ba.’</verse>
				<verse number="13">“Saboda haka sai ku zauna a faɗake, don ba ku san ranar ko saʼar ba.</verse>
				<verse number="14">“Har wa yau, za a kwatanta shi da mutumin da zai yi tafiya, wanda ya kira bayinsa ya kuma danƙa musu mallakarsa.</verse>
				<verse number="15">Ga guda, ya ba shi talentii biyar na kuɗi, ga wani talentii biyu, ga wani kuma talentii ɗaya, kowa bisa ga azancinsa. Saʼan nan ya yi tafiyarsa.</verse>
				<verse number="16">Mutumin da ya karɓi talentii biyar, nan da nan ya tafi ya yi kasuwanci da su har ya sami ribar talentii biyar.</verse>
				<verse number="17">Haka ma, wannan mai talentii biyu, shi ma ya yi riba biyu.</verse>
				<verse number="18">Amma mutumin da ya karɓi talentii ɗaya ɗin, ya tafi, ya tona rami, ya ɓoye kuɗin maigidansa.</verse>
				<verse number="19">“Bayan an daɗe, sai maigidan bayin nan ya dawo, ya kuma daidaita lissafi da su.</verse>
				<verse number="20">Mutumin da ya karɓi talentii biyar, ya kawo ƙarin talentii biyar. Ya ce, ‘Maigida, ka danƙa mini talentii biyar. Ga shi, na yi ribar biyar.’</verse>
				<verse number="21">“Maigidansa ya amsa, ya ce, ‘Madalla, bawan kirki mai aminci! Ka yi aminci a kan abubuwa kaɗan, zan sa ka lura da abubuwa masu yawa. Zo ka yi farin ciki tare da maigidanka!’</verse>
				<verse number="22">“Mutumin da yake da talentii biyu, shi ma ya zo, ya ce, ‘Maigida, ka danƙa mini talentii biyu; ga shi, na yi ribar biyu.’</verse>
				<verse number="23">“Maigidansa ya amsa, ya ce, ‘Madalla, bawan kirki mai aminci! Ka yi aminci a kan abubuwa kaɗan, zan sa ka lura da abubuwa masu yawa. Zo ka yi farin ciki tare da maigidanka!’</verse>
				<verse number="24">“Saʼan nan mutumin da ya karɓi talentii ɗaya ya zo. Ya ce, ‘Maigida, na san cewa kai mutum ne mai wuyan shaʼani, kana girbi inda ba ka shuka ba, kana kuma tara inda ba ka yafa iri ba.</verse>
				<verse number="25">Saboda haka na ji tsoro, na je na ɓoye talentiinka a ƙasa. Ga abinka.’</verse>
				<verse number="26">“Maigidansa ya amsa, ya ce, ‘Kai mugun bawa, mai ƙyuya! Ashe, ka san cewa ina girbi inda ban yi shuka ba, ina kuma tarawa inda ban yafa iri ba?</verse>
				<verse number="27">To, in haka ne, ai, da ka sa kuɗina a banki, don saʼad da na dawo da na karɓi abina da riba.</verse>
				<verse number="28">“ ‘Karɓi talentiin daga hannunsa ku ba wanda yake da talentii goma.</verse>
				<verse number="29">Gama duk mai abu za a ƙara masa, zai kuma same shi a yawalce. Duk wanda ba shi da shi kuwa, ko ɗan abin da yake da shi ma, sai an karɓe masa.</verse>
				<verse number="30">Ku jefar da banzan bawan nan waje, cikin duhu, inda za a yi kuka da cizon haƙora.’</verse>
				<verse number="31">“Saʼad da Ɗan Mutum ya zo cikin ɗaukakarsa, tare da dukan malaʼiku, zai zauna a kursiyinsa cikin ɗaukakar sama.</verse>
				<verse number="32">Za a tara dukan alʼummai a gabansa, zai kuma raba mutane dabam dabam yadda makiyayi yakan ware tumaki daga awaki.</verse>
				<verse number="33">Zai sa tumaki a damansa, awaki kuma a hagunsa.</verse>
				<verse number="34">“Saʼan nan Sarki zai ce wa waɗanda suke damansa, ‘Ku zo, ku da Ubana ya yi wa albarka; ku karɓi gādonku, mulkin da aka shirya muku tun halittar duniya.</verse>
				<verse number="35">Gama da nake jin yunwa, kun ciyar da ni, da nake jin ƙishirwa, kun ba ni abin sha, da nake baƙunci, kun karɓe ni,</verse>
				<verse number="36">da nake bukatar tufafi, kun yi mini sutura, da na yi rashin lafiya, kun lura da ni, da nake kurkuku, kun ziyarce ni.’</verse>
				<verse number="37">“Saʼan nan masu adalci za su amsa masa, su ce, ‘Ubangiji, yaushe muka gan ka da yunwa muka ciyar da kai, ko da ƙishirwa muka ba ka abin sha?</verse>
				<verse number="38">Yaushe kuma muka gan ka baƙo muka karɓe ka, ko cikin bukatar tufafi muka yi maka sutura?</verse>
				<verse number="39">Yaushe kuma muka gan ka cikin rashin lafiya ko a kurkuku muka ziyarce ka?’</verse>
				<verse number="40">“Sarkin zai amsa, ya ce, ‘Gaskiya nake gaya muku, duk abin da kuka yi wa ɗaya daga cikin waɗannan ʼyanʼuwana mafi ƙanƙanta, ni kuka yi wa.’</verse>
				<verse number="41">“Saʼan nan zai ce wa waɗanda suke a hagunsa, ‘Ku rabu da ni, laʼanannu, zuwa cikin madawwamiyar wutar da aka shirya don Iblis da malaʼikunsa.</verse>
				<verse number="42">Gama da nake jin yunwa, ba ku ba ni abinci ba, da nake jin ƙishirwa, ba ku ba ni abin sha ba,</verse>
				<verse number="43">da na yi baƙunci, ba ku karɓe ni ba, da nake bukatar tufafi, ba ku yi mini sutura ba, da na yi rashin lafiya kuma ina a kurkuku, ba ku lura da ni ba.</verse>
				<verse number="44">“Su ma za su amsa, su ce, ‘Ubangiji, yaushe muka gan ka cikin yunwa ko ƙishirwa ko baƙo ko cikin bukatar tufafi ko cikin rashin lafiya ko cikin kurkuku, ba mu taimake ka ba?’</verse>
				<verse number="45">“Zai amsa, yǎ ce, ‘Gaskiya nake gaya muku, duk abin da ba ku yi wa ɗaya daga cikin waɗannan mafi ƙanƙanta ba, ba ku yi mini ba ke nan.’</verse>
				<verse number="46">“Saʼan nan za su tafi cikin madawwamiyar hukunci, amma masu adalci kuwa za su shiga rai madawwami.”</verse>
			</chapter>
			<chapter number="26">
				<verse number="1">Saʼad da Yesu ya gama faɗin dukan waɗannan abubuwa, sai ya ce wa almajiransa,</verse>
				<verse number="2">“Kamar yadda kuka sani, Bikin Ƙetarewa sauran kwana biyu-za a kuma ba da Ɗan Mutum don a gicciye shi.”</verse>
				<verse number="3">Sai manyan firistoci da dattawan mutane, suka taru a fadan babban firist da ake kira Kayifas,</verse>
				<verse number="4">suka ƙulla shawara su kama Yesu da makirci, su kuma kashe shi.</verse>
				<verse number="5">Suka ce, “Amma ba a lokacin Biki ba, in ba haka ba mai yiwuwa a yi hargitsi.”</verse>
				<verse number="6">Yayinda Yesu yake a Betani, a gidan wani mutumin da ake kira Siman Kuturu,</verse>
				<verse number="7">wata mace ta zo wurinsa da wani ɗan tulun alabasta na turaren mai tsada sosai, wanda ta zuba a kansa a lokacin da yake cin abinci.</verse>
				<verse number="8">Saʼad da almajiransa suka ga wannan, sai suka yi fushi. Suka ce, “Wannan almubazzaranci fa!</verse>
				<verse number="9">Wannan turare ai, da an sayar da shi da kuɗi mai yawa a ba matalauta kuɗin.”</verse>
				<verse number="10">Sane da wannan, Yesu ya ce musu, “Me ya sa kuke damun macen nan? Ta yi mini abu mai kyau ne.</verse>
				<verse number="11">Matalauta za su kasance tare da ku kullum, amma ni ba zan kasance tare da ku kullum ba.</verse>
				<verse number="12">Saʼad da ta zuba turaren nan a jikina, ta shirya ni ne don janaʼizata.</verse>
				<verse number="13">Gaskiya nake gaya muku, duk inda aka yi waʼazin bisharan nan a duniya duka, abin da matan nan ta yi, za a riƙa faɗarsa don tunawa da ita.”</verse>
				<verse number="14">Sai ɗaya daga cikin Sha Biyun nan-wanda ake kira Yahuda Iskariyot-ya je wurin manyan firistoci</verse>
				<verse number="15">ya ce, “Me za ku ba ni, in na bashe shi gare ku?” Sai suka ƙirga masa kuɗi azurfa talatin.</verse>
				<verse number="16">Daga wannan lokaci, Yahuda ya yi ta neman zarafin da zai miƙa shi.</verse>
				<verse number="17">A rana ta fari ta Bikin Burodi Marar Yisti, almajiran suka zo wurin Yesu suka yi tambaya, “Ina kake so mu shirya maka wurin da za ka ci Bikin Ƙetarewa?”</verse>
				<verse number="18">Ya amsa ya ce, “Ku shiga gari wurin wāne, ku ce masa, ‘Malam ya ce, lokacina ya yi kusa. Zan ci Bikin Ƙetarewa tare da almajiraina a gidanka’ ”</verse>
				<verse number="19">Saboda haka almajiran suka yi yadda Yesu ya umarce su, suka kuwa shirya Bikin Ƙetarewa.</verse>
				<verse number="20">Da yamma ta yi, sai Yesu ya zauna don cin abinci tare da Sha Biyun.</verse>
				<verse number="21">Yayinda suke cin abinci, sai ya ce, “Gaskiya nake gaya muku, ɗayanku zai bashe ni.”</verse>
				<verse number="22">Suka yi baƙin ciki ƙwarai, suka fara ce masa da ɗaya-ɗaya, “Tabbatacce ba ni ba ne, ko, Ubangiji?”</verse>
				<verse number="23">Yesu ya amsa, ya ce, “Wanda ya sa hannunsa a kwano tare da ni ne, zai bashe ni.</verse>
				<verse number="24">Ɗan Mutum zai tafi kamar yadda aka rubuta game da shi. Amma kaiton mutumin da zai bashe Ɗan Mutum! Da ma ba a haifi mutumin nan ba, da ya fi masa.”</verse>
				<verse number="25">Saʼan nan Yahuda, wanda zai bashe shi, ya ce, “Tabbatacce ba ni ba ne, ko, Rabbi?” Yesu ya amsa, ya ce, “I, kai ne.”</verse>
				<verse number="26">Yayinda suke cikin cin abinci, Yesu ya ɗauki burodi, ya yi godiya ya kuma kakkarya, ya ba wa almajiransa yana cewa, “Ku karɓa ku ci; wannan jikina ne.”</verse>
				<verse number="27">Saʼan nan ya ɗauki kwaf, ya yi godiya, ya kuma ba su, yana cewa, “Ku shassha daga cikinsa, dukanku.</verse>
				<verse number="28">Wannan jinina ne na sabon alkawari, wanda aka zubar saboda mutane da yawa, don gafarar zunubai.</verse>
				<verse number="29">Ina gaya muku, ba zan ƙara shan ruwan inabin nan ba har sai ranar da zan sha shi sabo tare da ku a mulkin Ubana.”</verse>
				<verse number="30">Da suka rera waƙa, sai suka fita, suka tafi Dutsen Zaitun.</verse>
				<verse number="31">Sai Yesu ya ce musu, “A wannan dare, dukanku za ku ja da baya sabili da ni, gama a rubuce yake cewa: “ ‘Zan bugi makiyayin, tumakin garken kuwa za su fasu.’</verse>
				<verse number="32">Amma bayan na tashi, zan sha gabanku zuwa Galili.”</verse>
				<verse number="33">Bitrus ya amsa, ya ce, “Ko da duka sun ja da baya sabili da kai, ba zan taɓa ja da baya ba.”</verse>
				<verse number="34">Yesu ya amsa, ya ce, “Gaskiya nake gaya maka, a daren nan, kafin zakara yǎ yi cara, za ka yi mūsun sanina sau uku.”</verse>
				<verse number="35">Bitrus ya furta, “Ko da ma zan mutu ne tare da kai, ba zan taɓa yin mūsun saninka ba.” Dukan sauran almajiran ma suka faɗa haka.</verse>
				<verse number="36">Saʼan nan Yesu ya tafi da almajiransa zuwa wani wurin da ake kira Getsemane, ya ce musu, “Ku zauna nan, in je can in yi adduʼa.”</verse>
				<verse number="37">Ya ɗauki Bitrus da ʼyaʼya biyun nan na Zebedi tare da shi, sai ya fara baƙin ciki, ya kuma damu.</verse>
				<verse number="38">Sai ya ce musu, “Raina yana cike da baƙin ciki har kamar zan mutu. Ku dakata a nan, ku kuma yi tsaro tare da ni.”</verse>
				<verse number="39">Da ya yi gaba kaɗan, sai ya fāɗi a ƙasa, ya yi adduʼa, ya ce, “Ubana, in mai yiwuwa ne, a ɗauke mini wannan kwaf. Amma ba nufina ba, sai naka.”</verse>
				<verse number="40">Saʼan nan ya komo wurin almajiransa, ya tarar suna barci. Ya tambayi Bitrus, ya ce, “Ashe, ba za ku iya yin tsaro tare da ni ko na saʼa guda ba?</verse>
				<verse number="41">Ku yi tsaro, ku kuma yi adduʼa, don kada ku fāɗi cikin jarraba. Ruhu yana so, sai dai jiki raunana ne.”</verse>
				<verse number="42">Ya sāke tafiya sau na biyu, ya yi adduʼa, ya ce, “Ubana, in ba zai yiwu a ɗauke wannan kwaf ba sai na sha shi, to, bari a aikata nufinka.”</verse>
				<verse number="43">Da ya dawo, har yanzu ya tarar suna barci, domin idanunsu sun yi nauyi da barci.</verse>
				<verse number="44">Saboda haka ya sāke barinsu, ya yi adduʼa sau na uku, yana maimaita iri abu guda.</verse>
				<verse number="45">Saʼan nan ya komo wurin almajiransa, ya ce musu, “Har yanzu kuna barci kuna hutawa ba? Ga shi, saʼa ta yi kusa, an kuma bashe Ɗan Mutum a hannuwan masu zunubi.</verse>
				<verse number="46">Ku tashi, mu tafi! Ga mai bashe ni nan yana zuwa!”</verse>
				<verse number="47">Yayinda yana cikin magana, sai Yahuda, ɗaya daga cikin Sha Biyun nan, ya iso. Tare da shi kuwa ga taro mai yawa riƙe da takuba da sanduna, manyan firistoci da dattawan mutane ne suka turo su.</verse>
				<verse number="48">To, mai bashe shi ɗin, ya riga ya shirya alama da su: “Wanda na yi masa sumba, shi ne mutumin; ku kama shi.”</verse>
				<verse number="49">Da zuwansa, sai ya miƙe zuwa wurin Yesu ya ce, “Gaisuwa, Rabbi!” Saʼan nan ya yi masa sumba.</verse>
				<verse number="50">Yesu ya amsa, ya ce, “Aboki, yi abin da ya kawo ka.” Saʼan nan mutanen suka matso, suka kama Yesu suka riƙe shi.</verse>
				<verse number="51">Ganin haka, sai ɗaya daga cikin waɗanda suke tare da Yesu, ya zaro takobinsa ya kai wa bawan babban firist sara, ya fille masa kunne.</verse>
				<verse number="52">Sai Yesu ya ce, masa, “Mai da takobinka kube, gama duk masu zare takobi, a takobi za su mutu.</verse>
				<verse number="53">Kuna tsammani ba zan iya kira Ubana, nan take kuwa yǎ aiko mini fiye da rundunar malaʼiku goma sha biyu ba?</verse>
				<verse number="54">Amma ta yaya za a cika Nassin da ya ce dole haka yǎ faru?”</verse>
				<verse number="55">A wannan lokaci sai Yesu ya ce wa taron, “Ina jagorar wani tawaye ne, da kuka fito da takuba da kuma sanduna don ku kama ni? Kowace rana ina zama a filin haikali ina koyarwa, ba ku kuwa kama ni ba.</verse>
				<verse number="56">Amma wannan duka ya faru ne don a cika rubuce rubucen annabawa.” Saʼan nan dukan almajiran suka yashe shi suka gudu.</verse>
				<verse number="57">Waɗanda suka kama Yesu kuwa suka kai shi wurin Kayifas, babban firist, inda malaman dokoki da dattawa suka taru.</verse>
				<verse number="58">Amma Bitrus ya bi daga nesa, har zuwa cikin filin gidan babban firist. Ya shiga, ya zauna tare da masu gadi, don yǎ ga ƙarshen abin.</verse>
				<verse number="59">Sai manyan firistoci da ʼyan majalisa duka suka yi ta neman shaidar ƙarya a kan Yesu, don su sami dama su kashe shi.</verse>
				<verse number="60">Amma ba su sami ko ɗaya ba, ko da yake masu shaidar ƙarya da yawa sun firfito. A ƙarshe, biyu suka zo gaba,</verse>
				<verse number="61">suka furta cewa, “Wannan mutum ya ce, ‘Ina iya rushe haikalin Allah, in sāke gina shi cikin kwana uku.’ ”</verse>
				<verse number="62">Saʼan nan babban firist ya miƙe tsaye, ya ce wa Yesu, “Ba ka da wata amsa? Shaidar da mutanen nan suke yi a kanka fa?”</verse>
				<verse number="63">Amma Yesu ya yi shiru. Sai babban firist ya ce masa, “Na haɗa ka da Allah mai rai: Faɗa mana in kai ne Kiristi, Ɗan Allah.”</verse>
				<verse number="64">Sai Yesu ya amsa, ya ce, “I, haka yake yadda ka faɗa. Sai dai ina gaya muku duka: Nan gaba, za ku ga Ɗan Mutum zaune a hannun dama na Mai Iko, yana kuma zuwa a kan gizagizan sama.”</verse>
				<verse number="65">Saʼan nan babban firist ya yage tufafinsa ya ce, “Ya yi saɓo! Don me muke bukatar ƙarin shaidu? Ga shi, yanzu kun dai ji saɓon.</verse>
				<verse number="66">Me kuka gani?” Suka amsa, suka ce, “Ya cancanci mutuwa.”</verse>
				<verse number="67">Sai suka tottofa masa miyau a fuskarsa, suka kuma bubbuge shi da hannuwansu. Waɗansu kuma suka mammare shi</verse>
				<verse number="68">suka ce, “Yi mana annabci, Kiristi. Wa ya buge ka?”</verse>
				<verse number="69">To, Bitrus yana nan zaune a filin, sai wata yarinya baiwa, ta zo wurinsa. Ta ce, “Kai ma kana tare da Yesu Bagalile.”</verse>
				<verse number="70">Amma ya yi mūsu a gabansu duka. Ya ce, “Ban san abin da kike magana ba.”</verse>
				<verse number="71">Saʼan nan ya fito zuwa hanyar shiga, inda wata yarinya kuma ta gan shi, ta ce wa mutanen da suke can, “Wannan mutum ma yana tare da Yesu Banazare.”</verse>
				<verse number="72">Ya sāke mūsu har da rantsuwa: yana cewa, “Ban ma san mutumin nan ba!”</verse>
				<verse number="73">Bayan ɗan lokaci, sai na tattsaye a wurin, suka hauro wurin Bitrus, suka ce, “Tabbatacce, kai ɗayansu ne, don harshen maganarka, ya tone ka.”</verse>
				<verse number="74">Sai ya fara laʼantar kansa, yana ta rantsuwa yana ce musu, “Ban ma san mutumin nan ba!” Nan da take, sai zakara ya yi cara.</verse>
				<verse number="75">Sai Bitrus ya tuna da maganar da Yesu ya yi cewa, “Kafin zakara yǎ yi cara, za ka yi mūsun sani na sau uku.” Sai ya fita waje, ya yi ta kuka.</verse>
			</chapter>
			<chapter number="27">
				<verse number="1">Da wayewar gari, sai dukan manyan firistoci da dattawan mutane suka yanke shawara su kashe Yesu.</verse>
				<verse number="2">Suka ɗaure shi, suka tafi da shi, suka ba da shi ga gwamna Bilatus.</verse>
				<verse number="3">Saʼad da Yahuda, wanda ya bashe Yesu, ya ga an yanke wa Yesu hukuncin kisa, sai ya yi “da na sani.” Ya je mayar wa manyan firistoci da dattawan kuɗin azurfa talatin ɗin.</verse>
				<verse number="4">Ya ce, “Na yi zunubi da na ci amanar marar laifi.” Suka ce masa, “Ina ruwanmu da wannan? Wannan dai ruwanka ne.”</verse>
				<verse number="5">Sai Yahuda ya zubar da kuɗin a cikin haikalin ya tafi. Saʼan nan ya je ya rataye kansa.</verse>
				<verse number="6">Manyan firistoci suka ɗauki kuɗin, suka ce, “Doka ta hana a sa kuɗin a cikin maʼaji, da yake kuɗin jini ne.”</verse>
				<verse number="7">Saboda haka, sai suka yanke shawara su yi amfani da kuɗin suka sayi filin mai yin tukwane, saboda binne baƙi.</verse>
				<verse number="8">Shi ya sa ake kiran filin, Filin Jini har yǎ zuwa yau.</verse>
				<verse number="9">Sai abin da aka faɗa ta bakin annabi Irmiya ya cika, cewa, “Suka ɗauki azurfa talatin, kuɗin da mutanen Israʼila suka sa a kansa,</verse>
				<verse number="10">suka kuma yi amfani da su, suka sayi filin mai yin tukwane, kamar yadda Ubangiji ya umarce ni.”</verse>
				<verse number="11">Ana cikin haka, Yesu kuwa yana tsaye a gaban gwamna, sai gwamnan ya tambaye shi, “Kai ne Sarkin Yahudawa?” Yesu ya ce, “I, haka ne, kamar yadda ka faɗa.”</verse>
				<verse number="12">Da manyan firistoci da dattawa suka zarge shi, bai ba da amsa ba.</verse>
				<verse number="13">Sai Bilatus ya tambaye shi, ya ce, “Ba ka jin shaidar da suke kawowa a kanka?”</verse>
				<verse number="14">Amma Yesu bai ce uffan game da ko ɗaya daga cikin zargin da suka yi masa ba. Har gwamna ya yi mamaki ƙwarai.</verse>
				<verse number="15">A wannan irin Biki, gwamna yana da wata alʼada, ta sakin ɗan kurkuku guda wanda taron suka zaɓa.</verse>
				<verse number="16">To, a wannan lokaci kuwa suna da wani shahararren ɗan kurkuku da ake kira Barabbas.</verse>
				<verse number="17">Saboda haka da taron suka taru, sai Bilatus ya tambaye su, ya ce, “Wane ne a cikinsu kuke so in sakar muku: Barabbas ko Yesu wanda ake kira Kiristi?”</verse>
				<verse number="18">Don ya san saboda kishi ne suka ba da Yesu a gare shi.</verse>
				<verse number="19">Yayinda Bilatus yake zaune a kan kujerar shariʼa, sai matarsa ta aika masa da wannan saƙo cewa, “Kada ka sa hannunka a kan marar laifin nan, domin na sha wahala ƙwarai, a cikin mafarki yau game da shi.”</verse>
				<verse number="20">Amma manyan firistoci da dattawa suka shawo kan taron, su ce, a ba su Barabbas, amma a kashe Yesu.</verse>
				<verse number="21">Gwamna ya yi tambaya, ya ce, “Wane ne cikin biyun nan, kuke so in sakar muku?” Suka ce, “Barabbas.”</verse>
				<verse number="22">Bilatus ya yi tambaya, “To, me zan yi da Yesu wanda ake kira Kiristi?” Duka suka ce, “A gicciye shi!”</verse>
				<verse number="23">Bilatus ya ce, “Don me? Wane laifi ya yi?” Amma suka ƙara ta da ihu, suna cewa, “A gicciye shi!”</verse>
				<verse number="24">Da Bilatus ya ga cewa ba ya kaiwa koʼina, sai ma hargitsi ne yake so yǎ tashi, sai ya ɗibi ruwa, ya wanke hannuwansa a gaban taron, ya ce, “Ni kam, ba ruwana da alhakin jinin mutumin nan. Wannan ruwanku ne!”</verse>
				<verse number="25">Sai dukan mutane suka amsa, suka ce, “Bari alhakin jininsa yǎ zauna a kanmu da ʼyaʼyanmu!”</verse>
				<verse number="26">Sai ya sakar musu Barabbas. Amma ya sa aka yi wa Yesu bulala, saʼan nan ya ba da shi a gicciye.</verse>
				<verse number="27">Sai sojojin gwamna suka ɗauki Yesu suka kai shi Fadar mai mulki, saʼan nan suka tara dukan kamfanin sojoji kewaye da shi.</verse>
				<verse number="28">Suka tuɓe shi, suka yafa masa wata jar riga.</verse>
				<verse number="29">Suka kuma tuƙa wani rawanin ƙaya, suka sa masa a ka. Suka sa sanda a hannun damansa. Suka durƙusa a gabansa, suka yi masa baʼa, suna cewa, “Ranka yǎ daɗe sarkin Yahudawa!”</verse>
				<verse number="30">Suka tattofa masa miyau, suka karɓe sandan, suka yi ta ƙwala masa shi a kai.</verse>
				<verse number="31">Bayan sun yi masa baʼa, sai suka tuɓe masa rigar, suka sa masa nasa tufafin. Sai suka tafi da shi, domin su gicciye shi.</verse>
				<verse number="32">Suna fitowa ke nan, sai suka sadu da wani mutumin Sairin, mai suna Siman. Sai suka tilasta shi ya ɗauki gicciyen.</verse>
				<verse number="33">Sai suka iso wani wurin da ake kira Golgota (wanda yake nufin Wurin Ƙoƙon Kai).</verse>
				<verse number="34">A can, suka ba shi ruwan inabi gauraye da wani abu mai ɗaci yǎ sha. Amma da ya ɗanɗana, sai ya ƙi sha.</verse>
				<verse number="35">Bayan da suka gicciye shi, sai suka raba tufafinsa a tsakaninsu ta wurin jefa ƙuriʼa.</verse>
				<verse number="36">Saʼan nan suka zauna suna tsaronsa.</verse>
				<verse number="37">Bisa da kansa kuwa, an kafa rubutun zargin da aka yi masa, da ya ce, “WANNAN SHI NE YESU SARKIN YAHUDAWA.”</verse>
				<verse number="38">An gicciye ʼyan fashi biyu tare da shi, ɗaya a damansa, ɗaya kuma a hagunsa.</verse>
				<verse number="39">Masu wucewa, suka zazzage shi, suna kaɗa kai,</verse>
				<verse number="40">suna cewa, “Kai da za ka rushe haikali, ka kuma gina shi cikin kwana uku, ceci kanka mana! In kai Ɗan Allah ne, ka sauka daga gicciyen!”</verse>
				<verse number="41">Haka ma, manyan firistoci da malaman dokoki da kuma dattawa, suka yi ta yin masa baʼa, suna cewa,</verse>
				<verse number="42">“Ya ceci waɗansu, amma ya kāsa ceton kansa! In shi ne Sarkin Israʼila! To, yǎ sauko daga kan gicciyen nan, mu kuwa mu gaskata shi.</verse>
				<verse number="43">Ya dogara ga Allah. Bari Allah yǎ cece shi yanzu, in yana sonsa, domin ya ce, ‘Ni Ɗan Allah ne.’ ”</verse>
				<verse number="44">Haka ma, ʼyan fashin da aka gicciye tare da shi, suka zazzage shi.</verse>
				<verse number="45">Daga saʼa ta shida, har zuwa saʼa ta tara, duhu ya rufe ƙasa duka.</verse>
				<verse number="46">Wajen saʼa ta tara, Yesu ya ɗaga murya da ƙarfi ya ce, “Eloi, Eloi, lama sabaktani” — wanda yake nufi, “Ya Allahna, ya Allahna, don me ka yashe ni?”</verse>
				<verse number="47">Saʼad da waɗanda suke tattsaye a wurin suka ji haka, sai suka ce, “Yana kiran Eliya.”</verse>
				<verse number="48">Nan da nan, ɗaya daga cikinsu ya ruga, ya sami soso, ya jiƙa shi da ruwan tsami, ya sa a sanda, ya miƙa wa Yesu, yǎ sha.</verse>
				<verse number="49">Sauran kuwa suka ce, “Ƙyalle shi mu ga, ko Eliya zai zo yǎ cece shi.”</verse>
				<verse number="50">Da Yesu ya sāke ɗaga murya da ƙarfi, sai ya saki ruhunsa.</verse>
				<verse number="51">A daidai wannan lokaci, sai labulen haikali ya tsage gida biyu, daga sama har ƙasa. Ƙasa ta jijjiga, duwatsu kuma suka farfashe.</verse>
				<verse number="52">Kaburbura suka bubbuɗe, jikunan tsarkaka da yawa kuwa cikin waɗanda da suka mutu, suka tashi.</verse>
				<verse number="53">Suka firfito daga kaburbura, saʼan nan bayan tashin Yesu daga matattu, suka shiga birni mai tsarki, suka bayyana ga mutane da yawa.</verse>
				<verse number="54">Da jarumin nan tare da waɗanda suke tsaron Yesu, suka ga girgizan ƙasa, da kuma abin da ya faru, sai tsoro ya kama su, suka kuma ce, “Gaskiya, wannan Ɗan Allah ne!”</verse>
				<verse number="55">Akwai mata da yawa a can, suna ƙallo daga nesa. Sun bi Yesu tun daga Galili, suna masa hidima.</verse>
				<verse number="56">A cikinsu, akwai Maryamu Magdalin, da Maryamu uwar Yaƙub da Yoses, da kuma uwar ʼyaʼyan Zebedi.</verse>
				<verse number="57">Da yamma ta yi, sai ga wani mutum mai arziki daga Arimateya, sunansa Yusuf, wanda shi da kansa almajirin Yesu ne.</verse>
				<verse number="58">Ya je wurin Bilatus, ya roƙe shi yǎ ba shi jikin Yesu. Sai Bilatus ya umarta a ba shi.</verse>
				<verse number="59">Yusuf ya ɗauki jikin ya nannaɗe shi da zanen lilin mai tsabta.</verse>
				<verse number="60">Saʼan nan ya sa shi a sabon kabarinsa, wanda ya haƙa a dutse. Bayan ya gungura wani babban dutse ya rufe bakin kabarin, sai ya tafi abinsa.</verse>
				<verse number="61">Maryamu Magdalin da ɗayan Maryamun, suna zaune a wurin, ɗaura da kabarin.</verse>
				<verse number="62">Washegari, wato, bayan Ranar Shirye-shirye, sai manya firistoci da Farisiyawa, suka je wurin Bilatus.</verse>
				<verse number="63">Suka ce, “Ranka yǎ daɗe, mun tuna, mai ruɗin nan tun yana da rai, ya ce, ‘Bayan kwana uku, zan tashi daga matattu.’</verse>
				<verse number="64">Saboda haka, ka ba da umarni, a tsare kabarin sai rana ta uku ɗin. In ba haka ba, almajiransa za su iya zuwa su sace jikin, saʼan nan su faɗa wa mutane cewa, an tashe shi daga matattu. Ruɗin ƙarshen nan fa, sai yǎ fi na farkon muni.”</verse>
				<verse number="65">Sai Bilatus ya ce, “Shi ke nan, ku ɗebi soja, ku je ku tsare kabarin iya ƙoƙarinku.”</verse>
				<verse number="66">Sai suka je suka tsare kabarin ta wurin buga masa hatimi, suka kuma sa masu gadi.</verse>
			</chapter>
			<chapter number="28">
				<verse number="1">Bayan ranar Asabbaci, da sassafe, a ranar farko ta mako, Maryamu Magdalin tare da ɗaya Maryamun, suka je don su ga kabarin.</verse>
				<verse number="2">Sai aka yi wata babbar girgizar ƙasa. Don wani malaʼikan Ubangiji ya sauka daga sama, ya je kabarin, ya gungurar da dutsen, ya kuma zauna a kai.</verse>
				<verse number="3">Kamanninsa yana kama da walƙiya, tufafinsa kuma fari fat kamar dusan ƙanƙara.</verse>
				<verse number="4">Masu gadin kabarin kuma suka ji tsoro ƙwarai, suka yi rawan jiki, suka zama kamar matattu.</verse>
				<verse number="5">Malaʼikan ya ce wa matan, “Kada ku ji tsoro, domin na san cewa kuna neman Yesu wanda aka gicciye ne.</verse>
				<verse number="6">Ai, ba ya nan, ya tashi kamar yadda ya faɗa. Ku zo ku ga inda ya kwanta.</verse>
				<verse number="7">Sai ku tafi da sauri ku gaya wa almajiransa cewa, ‘Ya tashi daga matattu, ya kuma ya sha gabanku zuwa Galili. Can za ku gan shi.’ Ga shi na faɗa muku.”</verse>
				<verse number="8">Sai matan suka bar kabarin da hanzari, da tsoro, sai dai cike da farin ciki, suka tafi a guje don su gaya wa almajiransa.</verse>
				<verse number="9">Kwaram, sai ga Yesu ya gamu da su, ya ce, “Gaisuwa.” Sai suka zo kusa da shi, suka rungumi ƙafafunsa, suka yi masa sujada.</verse>
				<verse number="10">Sai Yesu ya ce musu, “Kada ku ji tsoro, ku tafi ku gaya wa ʼyanʼuwana, su tafi Galili. A can za su gan ni.”</verse>
				<verse number="11">Yayinda matan nan suna cikin tafiya, sai waɗansu daga cikin masu gadin suka shiga gari, suka ba wa manyan firistoci labarin duk abin da ya faru.</verse>
				<verse number="12">Da manyan firistoci da dattawa suka taru, sai suka ƙulla wata dabara, suka ba wa sojojin kuɗi mai yawa.</verse>
				<verse number="13">Suka ce musu, “Ku, za ku ce, ‘Almajiransa ne sun zo da dare suka sace shi, lokacin da muke barci.’</verse>
				<verse number="14">In wannan labari ya kai kunnen gwamna, za mu lallashe shi, mu kuma kāre ku daga duk wata wahala.”</verse>
				<verse number="15">Sai sojojin suka karɓi kuɗin, suka kuma yi kamar yadda aka umarce su. Wannan labarin kuwa shi ne ake bazawa koʼina a cikin Yahudawa, har yǎ zuwa yau.</verse>
				<verse number="16">Saʼan nan almajiransa goma sha ɗaya, suka tafi Galili, suka je dutsen da Yesu ya gaya musu.</verse>
				<verse number="17">Da suka gan shi, sai suka yi masa sujada, amma waɗansu suka yi shakka.</verse>
				<verse number="18">Sai Yesu ya zo wurinsu, ya ce, “An ba ni dukan iko a sama da kuma ƙasa.</verse>
				<verse number="19">Saboda haka ku tafi, ku mai da dukan alʼumman duniya su zama almajiraina, kuna yi musu baftisma a cikin sunan Uba, da na Ɗa, da na Ruhu Mai Tsarki,</verse>
				<verse number="20">kuna kuma koya musu, su yi biyayya da duk abin da na umarce ku, kuma tabbatacce, ina tare da ku kullum, har ƙarshen zamani.”</verse>
			</chapter>
		</book>
		<book number="41">
			<chapter number="1">
				<verse number="1">Farkon bishara game da Yesu Kiristi, Ɗan Allah.</verse>
				<verse number="2">An rubuta a cikin littafin annabi Ishaya, cewa: “Zan aika ɗan aikina yǎ sha gabanka, wanda zai shirya hanyarka”  —</verse>
				<verse number="3">“muryar mai kira a hamada tana cewa, ‘Ku shirya wa Ubangiji hanya, ku miƙe hanyoyi dominsa.’ ”</verse>
				<verse number="4">Ta haka Yohanna ya zo, yana baftisma a yankin hamada, yana kuma waʼazin baftismar tuba don gafarar zunubai.</verse>
				<verse number="5">Dukan ƙauyukan Yahudiya da dukan mutanen Urushalima suka fiffito zuwa wurinsa. Suna furta zunubansu, ya kuwa yi musu baftisma a Kogin Urdun.</verse>
				<verse number="6">Yohanna ya sa tufafin gashin raƙumi, yan kuma yi ɗamara da fata. Abincinsa fari ne da kuma zumar jeji.</verse>
				<verse number="7">Wannan kuwa shi ne saƙonsa: “A bayana, wanda ya fi ni iko yana zuwa, ban kuwa isa in sunkuya in kunce igiyar takalmansa ba.</verse>
				<verse number="8">Ina muku baftisma da ruwa, amma shi zai yi muku baftisma da Ruhu Mai Tsarki.”</verse>
				<verse number="9">A lokacin, Yesu ya zo daga Nazaret na Galili, Yohanna kuwa ya yi masa baftisma a Urdun.</verse>
				<verse number="10">Da Yesu yana fitowa daga ruwan, sai ya ga sama ya buɗe, Ruhu kuma yana saukowa a kansa kamar kurciya.</verse>
				<verse number="11">Sai murya ta fito daga sama ta ce, “Kai ne Ɗana, wanda nake ƙauna, da kai kuma nake fari ciki ƙwarai.”</verse>
				<verse number="12">Nan da nan, sai Ruhu ya kai shi cikin hamada,</verse>
				<verse number="13">ya kuma kasance a hamada kwana arbaʼin, Shaiɗan yana gwada shi. Yana tare da namomin jeji, malaʼiku kuma suka yi masa hidima.</verse>
				<verse number="14">Bayan da aka sa Yohanna a kurkuku, sai Yesu ya shigo cikin Galili, yana shelar bisharar Allah.</verse>
				<verse number="15">Yana ce, “Lokaci ya yi. Mulkin Allah ya yi kusa. Ku tuba, ku gaskata bishara!”</verse>
				<verse number="16">Yayinda Yesu yake tafiya a gaɓar Tekun Galili, sai ya ga Siman da ɗanʼuwansa Andarawus, suna jefa taru cikin tafkin, domin su masunta ne.</verse>
				<verse number="17">Yesu ya ce, “Ku zo, ku bi ni, ni kuwa zan mai da ku masuntan mutane.”</verse>
				<verse number="18">Nan da nan, suka bar tarunansu, suka bi shi.</verse>
				<verse number="19">Da ya yi gaba kaɗan, sai ya ga Yaƙub ɗan Zebedi, da ɗanʼuwansa Yohanna a cikin jirgin ruwa, suna gyaran tarunansu.</verse>
				<verse number="20">Ba da ɓata lokaci ba, ya kira su, sai suka bar mahaifinsu Zebedi a cikin jirgin ruwan, tare da ʼyan haya, suka kuwa bi shi.</verse>
				<verse number="21">Suka tafi Kafarnahum. Da ranar Asabbaci ta kewayo, sai Yesu ya shiga majamiʼa ya fara koyarwa.</verse>
				<verse number="22">Mutane suka yi mamakin koyarwarsa, domin ya koyar da su kamar wanda yake da iko, ba kamar malaman dokoki ba.</verse>
				<verse number="23">Nan take, sai wani mutum mai mugun ruhu a majamiʼarsu, ya ɗaga murya ya ce,</verse>
				<verse number="24">“Ina ruwanka da mu, Yesu Banazare? Ka zo ne don ka hallaka mu? Na san wane ne kai-Mai Tsarki nan na Allah!”</verse>
				<verse number="25">Yesu ya tsauta masa ya ce, “Yi shiru! Fita daga cikinsa!”</verse>
				<verse number="26">Sai mugun ruhun ya jijjiga mutumin da ƙarfi, ya fita daga jikinsa da ihu.</verse>
				<verse number="27">Dukan mutane suka yi mamaki, suna tambayar juna suna cewa, “Mene ne haka? Tabɗi! Yau ga sabuwar koyarwa— kuma da iko! Yana ma ba wan mugayen ruhohi umarni, suna kuma yin masa biyayya.”</verse>
				<verse number="28">Labari game da shi ya bazu nan da nan koʼina a dukan yankin Galili.</verse>
				<verse number="29">Da suka bar majamiʼar, sai suka tafi gidan su Siman da Andarawus, tare da Yaƙub da Yohanna.</verse>
				<verse number="30">Surukar Siman tana kwance da zazzaɓi, sai suka gaya wa Yesu game da ita.</verse>
				<verse number="31">Sai ya je wajenta, ya kama hannunta, ya ɗaga ta. Zazzaɓin kuwa ya sāke ta, ta kuma yi musu hidima.</verse>
				<verse number="32">A wannan yamma, bayan fāɗuwar rana, mutane suka kawo wa Yesu dukan marasa lafiya, da masu aljanu.</verse>
				<verse number="33">Duk garin ya taru a ƙofar gidan.</verse>
				<verse number="34">Yesu kuwa ya warkar da marasa lafiya da yawa da suke da cututtuka iri-iri. Ya kuma fitar da aljanu da yawa, amma bai yarda aljanun suka yi magana ba, don sun san wane ne shi.</verse>
				<verse number="35">Da sassafe, tun da sauran duhu, Yesu ya tashi, ya bar gida, ya tafi wani wurin da ba kowa, a can ya yi adduʼa.</verse>
				<verse number="36">Siman da abokansa suka fita nemansa.</verse>
				<verse number="37">Da suka same shi, sai suka ce, “Kowa yana nemanka!”</verse>
				<verse number="38">Yesu ya amsa, ya ce, “Mu je wani wuri dabam-zuwa ƙauyukan da suke kusa-don in yi waʼazi a can ma. Wannan shi ne dalilin zuwana.”</verse>
				<verse number="39">Sai ya tafi koʼina a Galili, yana waʼazi a majamiʼunsu, yana kuma fitar da aljanu.</verse>
				<verse number="40">Wani mutum mai kuturta ya zo wurinsa, ya durƙusa ya roƙe shi, ya ce, “In kana so, za ka iya tsabtace ni.”</verse>
				<verse number="41">Cike da tausayi, sai Yesu ya miƙa hannunsa ya taɓa mutumin, ya ce, “Na yarda, ka tsabtace!”</verse>
				<verse number="42">Nan da nan, sai kuturtar ta rabu da shi, ya kuma warke.</verse>
				<verse number="43">Yesu ya sallame shi nan take, da gargaɗi mai ƙarfi, cewa,</verse>
				<verse number="44">“Ka lura kada ka gaya wa kowa wannan. Amma ka tafi ka nuna kanka ga firist, ka kuma miƙa hadayun da Musa ya umarta saboda tsarkakewarka, don yǎ zama shaida gare su.”</verse>
				<verse number="45">A maimakon haka, sai ya fita, ya fara magana a sake, yana baza labarin. Saboda haka, Yesu bai ƙara iya shiga cikin gari a fili ba, sai dai ya kasance a wuraren da ba kowa. Duk da haka, mutane suka yi ta zuwa wurinsa daga koʼina.</verse>
			</chapter>
			<chapter number="2">
				<verse number="1">Bayan ʼyan kwanaki, da Yesu ya sāke shiga Kafarnahum, sai mutane suka ji labarin zuwansa gida.</verse>
				<verse number="2">Mutane suka taru da yawa har ma babu wuri, ko a bakin ƙofa ma, sai ya yi musu waʼazin bishara.</verse>
				<verse number="3">Waɗansu mutum huɗu suka zo wajensa ɗauke da wani shanyayye.</verse>
				<verse number="4">Da ba su iya kai shi wurin Yesu ba, saboda taron, sai suka buɗe rufin gidan saman, bisa daidai inda Yesu yake. Bayan da suka huda rami, sai suka saukar da shanyayyen, kwance a kan tabarmarsa.</verse>
				<verse number="5">Da Yesu ya ga bangaskiyarsu, sai ya ce wa shanyayyen, “Ɗana, an gafarta zunubanka.”</verse>
				<verse number="6">To, waɗansu malaman dokoki da suke zaune a wurin, suka yi tunani a zuciyarsu, suna cewa,</verse>
				<verse number="7">“Me ya sa mutumin nan yake magana haka? Yana saɓo! Wane ne zai iya gafarta zunubai, in ba Allah kaɗai ba?”</verse>
				<verse number="8">Nan da nan, Yesu ya gane a ruhunsa abin da suke tunani a zuciyarsu, sai ya ce musu, “Me ya sa kuke tunanin waɗannan abubuwa?</verse>
				<verse number="9">Wanne ya fi sauƙi: a ce wa shanyayyen, ‘An gafarta zunubanka,’ ko a ce, ‘Tashi, ɗauki tabarmarka ka yi tafiya’?</verse>
				<verse number="10">Amma don ku san cewa, Ɗan Mutum yana da iko a duniya yǎ gafarta zunubai….” Sai ya ce wa shanyayyen,</verse>
				<verse number="11">“Ina ce maka, tashi, ɗauki tabarmarka, ka tafi gida.”</verse>
				<verse number="12">Sai ya tashi, ya ɗauki tabarmarsa, ya yi tafiyarsa a gabansu duka. Wannan ya ba wa kowa mamaki, suka kuma ɗaukaka Allah suna cewa, “Ba mu taɓa ganin abu haka ba!”</verse>
				<verse number="13">Yesu ya sāke tafiya bakin tafkin. Taro mai yawa ya zo wurinsa, sai ya fara koya musu.</verse>
				<verse number="14">Yana cikin tafiya, sai ya ga Lawi, ɗan Alfayus zaune a inda ake karɓar haraji. Yesu ya ce masa, “Bi ni.” Sai Lawi ya tashi, ya bi shi.</verse>
				<verse number="15">Yayinda Yesu yake cin abincin dare a gidan Lawi, sai masu karɓar haraji da “masu zunubi” da yawa, suka zo suka ci tare da shi da almajiransa, gama akwai mutane da yawa da suka bi shi.</verse>
				<verse number="16">Da malaman dokoki, waɗanda su ma Farisiyawa ne, suka ga yana ci tare da masu “zunubi” da masu karɓar haraji, sai suka tambayi almajiransa, suka ce: “Me ya sa yake ci tare da masu karɓar haraji da ‘masu zunubi’?”</verse>
				<verse number="17">Da jin wannan, Yesu ya ce musu, “Ai, masu lafiya ba sa bukatar likita, sai dai marasa lafiya. Ban zo domin in kira masu adalci ba, sai dai masu zunubi.”</verse>
				<verse number="18">To, almajiran Yohanna da na Farisiyawa suna azumi, sai waɗansu mutane suka zo suka tambayi Yesu, suka ce, “Yaya almajiran Yohanna da na Farisiyawa suna azumi, amma almajiranka ba sa yi?”</verse>
				<verse number="19">Yesu ya amsa, ya ce, “Yaya abokan ango za su yi azumi, saʼad da yana tare da su? Ai, ba za su yi ba, muddin yana tare da su.</verse>
				<verse number="20">Ai, lokaci yana zuwa da za a ɗauke musu angon. A saʼan nan ne fa za su yi azumi.</verse>
				<verse number="21">“Ba mai facin sabon ƙyalle a tsohuwar riga. In ya yi haka, sabon ƙyallen zai yage daga tsohuwar, yagewar kuwa za ta zama da muni.</verse>
				<verse number="22">Ba wanda yakan zuba sabon ruwan inabi a tsofaffin salkuna. In ya yi haka, ruwan inabin zai farfashe salkunan, yǎ yi hasarar ruwan inabin, salkunan kuma su lalace. Aʼa, yakan zuba sabon ruwan inabin a sababbin salkuna.”</verse>
				<verse number="23">Wata ranar Asabbaci, Yesu yana ratsa gonakin hatsi, sai almajiransa da suke tafiya tare da shi, suka fara kakkarya waɗansu kan hatsi.</verse>
				<verse number="24">Farisiyawa suka ce masa, “Duba, me ya sa suke yin abin da doka ta hana a yi, a ranar Asabbaci?”</verse>
				<verse number="25">Ya amsa, ya ce, “Ashe, ba ku taɓa karanta abin da Dawuda ya yi ba, saʼad da shi da abokan tafiyarsa suka ji yunwa, suna kuma cikin bukata?</verse>
				<verse number="26">Ya shiga gidan Allah a zamanin Abiyatar babban firist, ya ci keɓaɓɓen burodin nan, ya kuma ba wa abokan tafiyarsa abin da firistoci kaɗai sukan ci bisa ga doka?”</verse>
				<verse number="27">Sai ya ce musu, “An yi Asabbaci saboda mutum ne, ba mutum saboda Asabbaci ba.</verse>
				<verse number="28">Don haka, Ɗan Mutum Ubangiji ne, har ma da na Asabbaci.”</verse>
			</chapter>
			<chapter number="3">
				<verse number="1">Wani lokaci, da ya sāke shiga majamiʼa, sai ga wani mutum mai shanyayyen hannu.</verse>
				<verse number="2">Waɗansu daga cikin mutane suna neman dalilin zargin Yesu, sai suka zuba masa ido, su ga ko zai warkar da shi a ranar Asabbaci.</verse>
				<verse number="3">Yesu ya ce wa mutumin mai shanyayyen hannun, “Tashi ka tsaya a gaban kowa.”</verse>
				<verse number="4">Sai Yesu ya tambaye su, ya ce, “Me ya kamata a yi bisa ga doka, a ranar Asabbaci: a aikata alheri, ko a aikata mugunta, a ceci rai, ko a yi kisa?” Amma suka yi shiru.</verse>
				<verse number="5">Sai ya kalle su da fushi, don taurin zuciyarsu ya ɓata masa rai sosai. Sai ya ce wa mutumin, “Miƙo hannunka,” sai ya miƙa, hannunsa kuwa ya koma lafiyayye.</verse>
				<verse number="6">Sai Farisiyawa suka fita, suka fara ƙulla shawara da mutanen Hirudus yadda za su kashe Yesu.</verse>
				<verse number="7">Yesu da almajiransa suka janye zuwa tafkin, taro mai yawa kuwa daga Galili ya bi shi.</verse>
				<verse number="8">Mutane da yawa daga Yahudiya, da Urushalima, da Edom, da kuma yankunan da suke ƙetaren Urdun, da kewayen Taya, da Sidon suka zo wurinsa, don sun ji dukan abubuwan da yake yi.</verse>
				<verse number="9">Saboda taron, sai ya ce wa almajiransa su shirya masa ƙaramin jirgin ruwa, don kada mutane su matse shi.</verse>
				<verse number="10">Gama ya warkar da mutane da yawa, masu cututtuka suka yi ta ƙoƙarin zuwa gaba, don su taɓa shi.</verse>
				<verse number="11">Duk saʼad da mugayen ruhohi suka gan shi, sai fāɗi a gabansa, su ɗaga murya, su ce, “Kai Ɗan Allah ne.”</verse>
				<verse number="12">Amma yakan tsauta musu, kada su shaida ko wane ne shi.</verse>
				<verse number="13">Yesu ya hau gefen wani dutse, ya kira waɗanda yake so, suka kuma zo wurinsa.</verse>
				<verse number="14">Ya naɗa sha biyu-ya kira su manzanni  — don su kasance tare da shi, domin kuma yǎ aike su yin waʼazi,</verse>
				<verse number="15">don kuma su sami ikon fitar da aljanu.</verse>
				<verse number="16">Ga sha biyun da ya naɗa: Siman (wanda ya ba shi suna Bitrus);</verse>
				<verse number="17">Yaƙub ɗan Zebedi da kuma ɗanʼuwansa Yohanna (ga waɗannan kuwa ya sa musu suna Buwarnajis, wato, ʼYaʼyan Tsawa);</verse>
				<verse number="18">Andarawus, Filibus, Bartolomeyu, Mattiyu, Toma, Yaƙub ɗan Alfayus, Taddayus, Siman wanda ake kira Zilot,</verse>
				<verse number="19">da kuma Yahuda Iskariyot, wanda ya bashe Yesu.</verse>
				<verse number="20">Sai Yesu ya shiga wani gida, taro kuma ya sāke haɗuwa, har shi da almajiransa ma ba su sami damar cin abinci ba.</verse>
				<verse number="21">Da ʼyanʼuwansa suka sami wannan labari, sai suka tafi don su dawo da shi, suna cewa, “Ai, ya haukace.”</verse>
				<verse number="22">Malaman dokokin da suka zo daga Urushalima suka ce, “Ai, yana da Beʼelzebub! Da ikon sarkin aljanu yake fitar da aljanu.”</verse>
				<verse number="23">Sai Yesu ya kira su, ya yi musu magana da misalai, ya ce, “Yaya Shaiɗan zai fitar da Shaiɗan?</verse>
				<verse number="24">In mulki yana gāba da kansa, wannan mulki ba zai tsaya ba.</verse>
				<verse number="25">In gida yana gāba da kansa, wannan gida ba zai tsaya ba.</verse>
				<verse number="26">In kuwa Shaiɗan yana gāba da kansa, ya kuma rabu biyu, ba zai tsaya ba, ƙarshensa ya zo ke nan.</verse>
				<verse number="27">Hakika, ba mai shiga gidan mai ƙarfi yǎ kwashe dukiyarsa, sai bayan ya ɗaure mai ƙarfin, saʼan nan zai iya yin fashin gidansa.</verse>
				<verse number="28">Gaskiya nake gaya muku, za a gafarta duk zunubai da kuma saɓon mutane suka yi.</verse>
				<verse number="29">Amma duk wanda ya saɓi Ruhu Mai Tsarki, ba za a taɓa gafara masa ba. Ya aikata madawwamin zunubi ke nan.”</verse>
				<verse number="30">Ya faɗi haka domin suna cewa, “Yana da mugun ruhu.”</verse>
				<verse number="31">Sai mahaifiyar Yesu tare da ʼyanʼuwansa suka iso. Suna tsaye a waje, sai suka aiki wani ciki yǎ kira shi.</verse>
				<verse number="32">Taron yana zaune kewaye da shi, sai suka ce masa, “Mahaifiyarka da ʼyanʼuwanka suna waje, suna nemanka.”</verse>
				<verse number="33">Ya yi tambaya, ya ce, “Su wane ne mahaifiyata, da ʼyanʼuwana?”</verse>
				<verse number="34">Sai ya dubi waɗanda suke zaune kewaye da shi, ya ce, “Ga mahaifiyata da ʼyanʼuwana!</verse>
				<verse number="35">Duk wanda yake aikata nufin Allah, shi ne ɗanʼuwana, da ʼyarʼuwata, da kuma mahaifiyata.”</verse>
			</chapter>
			<chapter number="4">
				<verse number="1">Har wa yau, Yesu ya fara koyarwa a bakin tafki. Domin taron da yake kewaye da shi mai girma ne sosai, sai ya shiga cikin jirgin ruwa, ya zauna a cikin a tafkin, dukan mutanen kuwa suna a gaɓar ruwan.</verse>
				<verse number="2">Ya koya musu abubuwa da yawa da misalai. A koyarwarsa kuwa ya ce,</verse>
				<verse number="3">“Ku saurara! Wani manomi ya fita don yǎ shuka irinsa.</verse>
				<verse number="4">Da yana yafa irin, sai waɗansu suka fāɗi a kan hanya, tsuntsaye suka zo suka cinye su.</verse>
				<verse number="5">Waɗansu suka fāɗi a wuri mai duwatsu inda babu ƙasa sosai. Nan da nan, suka tsira domin ƙasar ba zurfi.</verse>
				<verse number="6">Amma da rana ta taso, sai tsire-tsiren suka ƙone, suka yanƙwane, domin ba su da saiwa.</verse>
				<verse number="7">Waɗansu irin suka fāɗi a cikin ƙaya. Da suka yi girma sai ƙaya suka shaƙe su, har ya sa ba su yi ƙwaya ba.</verse>
				<verse number="8">Har yanzu, waɗansu irin suka fāɗi a ƙasa mai kyau. Suka tsira, suka yi girma, suka ba da amfani, suka yi riɓi talatin talatin, waɗansu sittin sittin, waɗansu kuma ɗari ɗari.”</verse>
				<verse number="9">Sai Yesu ya ce, “Duk mai kunnen ji, yǎ ji.”</verse>
				<verse number="10">Lokacin da yake shi kaɗai, Sha Biyun, da kuma waɗanda suke kewaye da shi, suka tambaye shi game da misalan.</verse>
				<verse number="11">Sai ya ce musu, “An ba ku sanin asirin mulkin Allah. Amma ga waɗanda suke waje kuwa, kome sai da misalai.</verse>
				<verse number="12">Saboda, “ ‘ko sun dinga duba, ba za su taɓa gane ba, kuma ko su dinga ji, ba za su taɓa fahimta ba, in ba haka ba, mai yiwuwa, su tuba, a gafarta musu!’ ”</verse>
				<verse number="13">Sai Yesu ya ce musu, “Ba ku fahimci wannan misali ba? Yaya za ku fahimci wani misali ke nan?</verse>
				<verse number="14">Manomi yakan shuka maganar Allah.</verse>
				<verse number="15">Waɗansu mutane suna kama da irin da ya fāɗi a kan hanya, inda akan shuka maganar Allah. Da jin maganar, nan da nan sai Shaiɗan yǎ zo yǎ ɗauke maganar da aka shuka a zuciyarsu.</verse>
				<verse number="16">Waɗansu suna kama da irin da aka shuka a wurare masu duwatsu, sukan ji maganar Allah, sukan kuma karɓe ta nan da nan da farin ciki.</verse>
				<verse number="17">Amma da yake ba su da saiwa, ba sa daɗewa. Da wahala ko tsanani ya tashi saboda maganar, nan da nan, sai su ja da baya.</verse>
				<verse number="18">Har yanzu, waɗansu mutane suna kama da irin da aka shuka cikin ƙaya, sukan ji maganar Allah,</verse>
				<verse number="19">amma damuwar wannan duniya, da son dukiya, da kuma kwaɗayin waɗansu abubuwa, sukan shiga, su shaƙe maganar, har su mai da ita marar amfani.</verse>
				<verse number="20">Waɗansu mutane kuwa suna kama da irin da aka shuka a ƙasa mai kyau, sukan ji maganar Allah, su kuma karɓa, saʼan nan kuma su fid da amfani riɓi talatin talatin, ko sittin sittin, ko ɗari ɗari.”</verse>
				<verse number="21">Sai ya ce musu, “Ko kukan kawo fitila ku rufe ta da murfi ko kuma ku sa ta a ƙarƙashin gado ne? Ba kukan sa ta a kan alkuki ba?</verse>
				<verse number="22">Duk abin da yake a ɓoye, dole za a fallasa shi. Duk abin da kuma yake a rufe, dole za a fitar da shi a fili.</verse>
				<verse number="23">Duk mai kunnen ji, yǎ ji.”</verse>
				<verse number="24">Ya ci gaba da cewa, “Ku lura da abin da kuke ji da kyau. Mudun da ka auna da shi, da shi za a auna maka, har ma a ƙara.</verse>
				<verse number="25">Duk wanda yake da shi, za a ƙara masa, duk wanda kuma ba shi da shi, ko abin da yake da shi ma, za a karɓe daga gare shi.”</verse>
				<verse number="26">Ya sāke cewa, “Mulkin Allah yana kama da haka. Wani mutum ya yafa iri a gona.</verse>
				<verse number="27">A kwana a tashi har irin yǎ tsiro, yǎ yi girma, bai kuwa san ta yadda aka yi ba.</verse>
				<verse number="28">Ƙasar da kanta takan ba da ƙwaya, da farko takan fid da ƙara, saʼan nan ta fid da kai, saʼan nan kan yǎ fid da ƙwaya.</verse>
				<verse number="29">Da ƙwayan ya nuna, sai yǎ sa lauje yǎ yanka, domin lokacin girbi ya yi.”</verse>
				<verse number="30">Ya kuma ce, “Da me za mu kwatanta mulkin Allah, ko kuwa da wane misali za mu bayyana shi?</verse>
				<verse number="31">Yana kama da ƙwayar mustad, wadda ita ce ƙwaya mafi ƙanƙanta da akan shuka a gona.</verse>
				<verse number="32">Duk da haka, in aka shuka ƙwayar, sai ta yi girma, ta zama mafi girma a itatuwan lambu. Har itacen yǎ kasance da manyan rassa, inda tsuntsayen sararin sama sukan iya huta a inuwarsa.”</verse>
				<verse number="33">Da misalai da yawa irin waɗannan, Yesu ya yi magana da su, daidai yadda za su iya fahimta.</verse>
				<verse number="34">Ba abin da ya faɗa musu, da ba da misali ba. Amma lokacin da yake shi kaɗai tare da almajiransa, sai yǎ bayyana kome.</verse>
				<verse number="35">A wannan rana, da yamma, sai ya ce wa almajiransa, “Mu ƙetare zuwa wancan hayi.”</verse>
				<verse number="36">Da suka bar taron, sai suka tafi tare da shi yadda yake, a cikin jirgin ruwa. Akwai waɗansu jiragen ruwa kuma tare da shi.</verse>
				<verse number="37">Sai babban hadari mai iska ya tashi, raƙuman ruwa suna ta bugun jirgin ruwan, har jirgin ruwan ya kusa yǎ cika da ruwa.</verse>
				<verse number="38">Yesu kuwa yana can baya, yana barci a kan katifa. Sai almajiran suka tashe shi suka ce masa, “Malam, ba ka kula ba ko mu nutse?”</verse>
				<verse number="39">Sai ya farka ya tsauta wa iskar, ya ce wa raƙuman ruwan, “Shiru! Ku natsu!” Sai iskar ta kwanta, kome kuma ya yi tsit.</verse>
				<verse number="40">Sai ya ce wa almajiransa, “Don me kuke tsoro haka? Har yanzu ba ku da bangaskiya ne?”</verse>
				<verse number="41">Suka tsorata, suka ce wa juna, “Wane ne wannan? Har iska da raƙuman ruwa ma suna masa biyayya!”</verse>
			</chapter>
			<chapter number="5">
				<verse number="1">Suka ƙetare tafkin suka je yankin Gerasenawa.</verse>
				<verse number="2">Da Yesu ya sauka daga jirgin ruwa, sai wani mutum mai mugun ruhu ya fito daga kaburbura, ya tarye shi.</verse>
				<verse number="3">Wannan mutumin ya mai da kaburbura gidansa. Kuma ba wanda ya iya ɗaure shi, ko da sarƙa ma.</verse>
				<verse number="4">Gama an sha ɗaure shi hannu da ƙafa da sarƙa, amma yakan tsintsinke sarƙar, yǎ kuma karye ƙarafan da suke ƙafafunsa. Ba wanda yake da ƙarfin da zai iya yǎ riƙe shi.</verse>
				<verse number="5">Dare da rana, sai yǎ dinga kuka yana ƙuƙƙuje jikinsa da duwatsu a cikin kaburbura da kan tuddai.</verse>
				<verse number="6">Da ya hangi Yesu daga nesa, sai ya ruga da gudu, ya zo ya durƙusa a gabansa.</verse>
				<verse number="7">Ya yi ihu da babbar murya, ya ce, “Ina ruwanka da ni Yesu, Ɗan Allah Mafi Ɗaukaka? Ka rantse da Allah cewa ba za ka ba ni azaba ba!”</verse>
				<verse number="8">Domin Yesu ya riga ya faɗa masa, cewa, “Ka fita daga jikin mutumin nan, kai mugun ruhu!”</verse>
				<verse number="9">Sai Yesu ya tambaye shi, ya ce, “Mene ne sunanka?” Sai ya amsa, ya ce, “Sunana Legiyon, wato, ‘Tuli,’ domin muna da yawa.”</verse>
				<verse number="10">Sai ya yi ta roƙon Yesu, kada yǎ kore su daga wurin.</verse>
				<verse number="11">A kan tudun da yake nan kusa kuwa, akwai wani babban garken aladu, suna kiwo.</verse>
				<verse number="12">Sai aljanun suka roƙi Yesu, suka ce, “Tura mu cikin aladun nan, ka bari mu shiga cikinsu.”</verse>
				<verse number="13">Ya kuwa yarda musu, sai mugayen ruhohin suka fita suka shiga cikin aladun. Garken kuwa, yana da kusan aladu dubu biyu, suka gangara daga kan tudun zuwa cikin tafkin, suka nutse.</verse>
				<verse number="14">Masu kiwon aladun kuwa suka ruga da gudu zuwa cikin gari da ƙauyuka, suka ba da wannan labari. Sai mutanen suka fito, domin su ga abin da ya faru.</verse>
				<verse number="15">Da suka kai wajen Yesu, sai suka ga mutumin da dā yake da tulin aljanun yana zaune a wurin, sanye da tufafi kuma cikin hankalinsa, sai suka ji tsoro.</verse>
				<verse number="16">Waɗanda suka ga abin da ya faru, suka ba da labarin abin da ya faru da mai aljanun, da kuma aladun.</verse>
				<verse number="17">Sai mutane suka roƙi Yesu yǎ bar yankinsu.</verse>
				<verse number="18">Yesu yana kan shiga cikin jirgin ruwa ke nan, sai mutumin da dā yake da aljanun ya roƙa yǎ bi shi.</verse>
				<verse number="19">Yesu bai yardar masa ba, amma ya ce, “Ka tafi gida wurin iyalinka, ka gaya musu babban alherin da Ubangiji ya yi maka, da yadda ya yi maka jinƙai.”</verse>
				<verse number="20">Sai mutumin ya tafi, ya yi ta ba da labari a cikin Dekafolis a kan babban alherin da Yesu ya yi masa. Dukan mutane kuwa suka yi mamaki.</verse>
				<verse number="21">Da Yesu ya sāke ƙetarewa cikin jirgin ruwa zuwa ɗaya hayen tafkin, sai taro mai yawa ya taru kewaye da shi yayinda yake a bakin tafkin.</verse>
				<verse number="22">Sai ɗaya a cikin masu mulkin majamiʼa, wanda ake kira Yayirus ya zo wurin. Da ganin Yesu, sai ya durƙusa a gabansa,</verse>
				<verse number="23">ya roƙe shi da gaske, ya ce, “Ƙaramar diyata tana bakin mutuwa. In ka yarda, ka zo ka ɗibiya hannunka a kanta, domin ta warke, ta kuma rayu.”</verse>
				<verse number="24">Sai Yesu ya tafi tare da shi. Babban taron kuma ya bi shi, suna ta matsinsa a kowane gefe.</verse>
				<verse number="25">A can kuwa akwai wata mace, wadda ta yi shekaru goma sha biyu tana zub da jini.</verse>
				<verse number="26">Ta kuma sha wahala ƙwarai a hannun likitoci da yawa, har ta kashe duk abin da take da shi, amma maimakon samun sauƙi, sai ciwon ya ƙara muni.</verse>
				<verse number="27">Da ta ji labarin Yesu, sai ta zo ta bayansa, a cikin taron, ta taɓa rigarsa,</verse>
				<verse number="28">domin ta yi tunani cewa, “Ko da rigunarsa ma na taɓa, zan warke.”</verse>
				<verse number="29">Nan da take, zub da jininta ya tsaya, sai ta ji a jikinta ta rabu da shan wahalarta.</verse>
				<verse number="30">Nan da nan Yesu ya gane cewa, iko ya fita daga gare shi. Sai ya juya a cikin taron ya yi tambaya, “Wa ya taɓa rigata?”</verse>
				<verse number="31">Sai almajiransa suka ce, “Kana ganin mutane suna matsinka, duk da haka kana tambaya, ‘Wa ya taɓa ni?’ ”</verse>
				<verse number="32">Amma Yesu ya ci gaba da dubawa don yǎ ga wa ya taɓa shi.</verse>
				<verse number="33">Matar, da yake ta san abin da ya faru da ita, sai ta zo ta durƙusa a gabansa, da tsoro da rawan jiki, ta kuma gaya masa dukan abin da ya faru.</verse>
				<verse number="34">Sai ya ce mata, “Diyata, bangaskiyarki ta warkar da ke. Ki tafi cikin salama, kin kuma rabu da dukan wahalarki.”</verse>
				<verse number="35">Yayinda Yesu yana cikin magana, sai waɗansu mutane daga gidan Yayirus, mai mulkin majamiʼa, suka zo suka ce, “Diyarka ta rasu. Kada ma ka wahal da Malam.”</verse>
				<verse number="36">Yesu bai kula da abin da suka faɗa ba, sai ya ce wa mai mulkin majamiʼar, “Kada ka ji tsoro, ka gaskata kawai.”</verse>
				<verse number="37">Bai bar kowa ya bi shi ba, sai Bitrus, Yaƙub da Yohanna ɗanʼuwan Yaƙub.</verse>
				<verse number="38">Da suka iso gidan mai mulkin majamiʼar, sai Yesu ya ga ana hayaniya, mutane suna kuka da kururuwa.</verse>
				<verse number="39">Sai ya shiga ciki, ya ce musu, “Mene ne dalilin wannan hayaniya da kuka? Yarinyar ba mutuwa ne ta yi ba, barci take yi.”</verse>
				<verse number="40">Sai suka yi masa dariya. Bayan ya fitar da su duk waje, sai ya ɗauki mahaifin da mahaifiyar yarinyar tare da almajiran da suke tare da shi, suka shiga inda yarinyar take.</verse>
				<verse number="41">Sai ya kama hannunta ya ce mata, “Talita kum!” (Wato, “Ƙaramar yarinya, na ce miki, tashi!”)</verse>
				<verse number="42">Nan da nan, sai yarinyar ta tashi ta yi tafiya, (shekarunta goma sha biyu ne). Saboda wannan, suka yi mamaki ƙwarai.</verse>
				<verse number="43">Sai ya ba da umarni mai tsanani, kada kowa yǎ san kome game da wannan. Sai ya ce musu, su ba ta wani abu ta ci.</verse>
			</chapter>
			<chapter number="6">
				<verse number="1">Yesu ya tashi daga can ya tafi garinsa, tare da almajiransa.</verse>
				<verse number="2">Da Asabbaci ya kewayo, sai ya fara koyarwa a cikin majamiʼa, mutane da yawa da suka saurare shi, suka yi mamaki. Suna tambaya, “Ina mutumin nan ya sami waɗannan abubuwa? Wace hikima ce wannan da aka ba shi, har da yana yin ayyukan banmamaki haka!</verse>
				<verse number="3">Ashe, wannan ba shi ne kafinta nan ba? Shin, ba shi ne ɗan Maryamu ba, ba shi ne ɗanʼuwan su Yaƙub, Yusuf, Yahuda da kuma Siman ba? Ashe, ʼyanʼuwansa mata kuma ba suna nan tare da mu ba?” Sai suka ji haushinsa.</verse>
				<verse number="4">Yesu ya ce musu, “Sai a garinsa kaɗai, da kuma cikin ʼyanʼuwansa, da cikin gidansa ne, annabi ba shi da daraja.”</verse>
				<verse number="5">Bai iya yin ayyukan banmamaki a wurin ba, sai dai ɗibiya hannuwansa da ya yi a kan mutane kima da suke da cututtuka, ya kuwa warkar da su.</verse>
				<verse number="6">Ya kuwa yi mamaki ƙwarai don rashin bangaskiyarsu. Sai ya Yesu zazzaga ƙauyuka yana koyarwa.</verse>
				<verse number="7">Ya kira Sha Biyun nan wurinsa, ya aike su biyu-biyu, ya kuma ba su iko bisa mugayen ruhohi.</verse>
				<verse number="8">Ga dai umarnansa, “Kada ku ɗauki kome don tafiyar, sai dai sanda-ba burodi, ba jaka, ba kuɗi a ɗamararku.</verse>
				<verse number="9">Ku sa takalma, amma ban da riga fiye da waɗanda kuka sa.</verse>
				<verse number="10">Duk saʼad da kuka shiga wani gida, ku zauna nan sai kun bar garin.</verse>
				<verse number="11">In kuwa a wani wuri ba a karɓe ku, ba a kuwa saurare ku ba, sai ku karkaɗe ƙurar ƙafafunku saʼad da kuka fita, a matsayin shaida a kansu.”</verse>
				<verse number="12">Suka fita, suna yi waʼazi, suna ce wa mutane su tuba.</verse>
				<verse number="13">Suka fitar da aljanu da yawa, suka shafa wa marasa lafiya da yawa mai, suka kuwa warkar da su.</verse>
				<verse number="14">Sarki Hiridus ya ji wannan labari, gama sunan Yesu ya bazu a koʼina. Waɗansu suna cewa, “An tashe Yohanna Mai Baftisma daga matattu ne, shi ya sa yana da ikon yin ayyukan banmamakin nan.”</verse>
				<verse number="15">Waɗansu suka ce, “Ai, Eliya ne.” Har wa yau waɗansu suka ce, “Ai, annabi ne, kamar ɗaya daga cikin annabawan dā.”</verse>
				<verse number="16">Amma da Hiridus ya ji haka, sai ya ce, “Ai, Yohanna ne, mutumin da na yanke masa kai, shi ne ya tashi daga matattu!”</verse>
				<verse number="17">Gama Hiridus da kansa ya ba da umarni a kama Yohanna, ya kuma sa aka ɗaure shi, aka sa shi a kurkuku. Ya yi haka saboda Hiridiyas, matar ɗanʼuwansa Filibus, wadda ya aura.</verse>
				<verse number="18">Gama Yohanna ya yi ta ce wa Hiridus, “Ba daidai ba ne bisa ga doka, ka ɗauki matar ɗanʼuwanka.”</verse>
				<verse number="19">Saboda haka, Hiridiyas ta ƙulla munafunci game da Yohanna, ta kuma so ta kashe shi. Amma ba ta iya ba,</verse>
				<verse number="20">domin Hiridus yana jin tsoron Yohanna, ya kuma kāre shi sosai, da sanin cewa shi mutum ne mai adalci da kuma mai tsarki. Duk saʼad da Hiridus ya saurari Yohanna, yakan damu ƙwarai, duk da haka, yakan so yǎ ji shi.</verse>
				<verse number="21">A ƙarshe, ta sami zarafi. A ranar murnar haihuwar Hiridus, ya yi biki domin hakimansa, da shugabannin sojojinsa, da kuma manyan mutanen Galili.</verse>
				<verse number="22">Saʼad da diyar Hiridiyas ta shigo, ta kuma yi rawa, sai ta gamshi Hiridus tare da baƙinsa. Sai Sarkin ya ce wa yarinyar, “Ki tambaye ni kome da kike so, ni kuwa zan ba ki.”</verse>
				<verse number="23">Ya yi mata alkawari da rantsuwa, cewa, “Duk abin da kika roƙa, zan ba ki, ko da rabin mulkina ne.”</verse>
				<verse number="24">Sai ta fita ta ce wa mahaifiyarta, “Me zan roƙa?” Ta ce, “Kan Yohanna Mai Baftisma.”</verse>
				<verse number="25">Nan da nan, sai yarinyar ta yi hanzari zuwa wajen sarki da roƙon: “Ina so ka ba ni kan Yohanna Mai Baftisma a cikin tasa, yanzu yanzun nan.”</verse>
				<verse number="26">Sai sarki ya yi baƙin ciki ƙwarai, amma saboda rantsuwar da kuma baƙinsa, bai so yǎ hana ta ba.</verse>
				<verse number="27">Nan take, sai ya aiki mai aiwatar da kisa da umarni ya kawo kan Yohanna. Mutumin ya je ya yanke kan Yohanna a kurkuku.</verse>
				<verse number="28">Ya kuma kawo kan a tasa ya ba yarinyar. Ita kuma ta ba wa mahaifiyarta.</verse>
				<verse number="29">Da almajiran Yohanna suka sami labari, sai suka zo suka ɗauki jikinsa suka binne a kabari.</verse>
				<verse number="30">Manzannin suka taru kewaye da Yesu, suka ba shi rahoton duk abin da suka yi, da kuma suka koyar.</verse>
				<verse number="31">To, saboda mutane da yawa suna kai da kawowa, har ma ba su sami damar cin abinci ba, sai ya ce musu, “Ku zo mu kaɗaita inda ba kowa don ku ɗan huta.”</verse>
				<verse number="32">Sai suka tafi a jirgin ruwa su kaɗai, inda ba kowa.</verse>
				<verse number="33">Amma mutane da yawa waɗanda suka ga tashinsu, sun gane su, sai suka ruga da gudu a ƙafa daga dukan birane, suka riga su kaiwa can.</verse>
				<verse number="34">Da Yesu ya sauka, ya ga taro mai yawa, sai ya ji tausayinsu, gama kamar tumaki suke waɗanda ba su da makiyayi. Sai ya fara koya musu abubuwa da yawa.</verse>
				<verse number="35">A lokacin nan yamma ta yi, sai almajiransa suka zo wurinsa suka ce masa, “Wurin nan ƙauye ne, ga shi kuma lokaci ya ƙure.</verse>
				<verse number="36">Ka sallami mutanen su shiga ƙauyukan da suke kurkusa, su sayi wa kansu wani abu, su ci.”</verse>
				<verse number="37">Sai ya amsa, ya ce, “Ku, ku ba su wani abu su ci.” Suka ce masa, “Ai, wannan zai ɗauki albashin wata takwas na mutum! Mu je mu kashe yawan kuɗin nan a burodi mu ba su su ci?”</verse>
				<verse number="38">Sai ya yi tambaya, ya ce, “Burodi nawa kuke da su? Je ku duba.” Da suka duba, sai suka ce, “Biyar-da kifi biyu.”</verse>
				<verse number="39">Saʼan nan Yesu ya umarce su su sa dukan mutanen su zazzauna ƙungiya-ƙungiya a kan ɗanyar ciyawa.</verse>
				<verse number="40">Haka suka zazzauna a ƙungiyar ɗari-ɗari, da kuma hamsin-hamsin.</verse>
				<verse number="41">Ya ɗauki burodi guda biyar da kifin nan biyu, ya ɗaga kai sama, ya yi godiya, ya kakkarya burodin. Sai ya ba wa almajiransa su rarraba wa mutane. Ya kuma rarraba kifi biyun a tsakaninsu duka.</verse>
				<verse number="42">Kowa ya ci, ya ƙoshi,</verse>
				<verse number="43">almajiran suka kwashe gutsattsarin burodin da na kifin cike da kwanduna goma sha biyu.</verse>
				<verse number="44">Yawan mutanen da suka ci kuwa maza dubu biyar ne.</verse>
				<verse number="45">Nan da nan Yesu ya sa almajiransa su shiga jirgin ruwa, su sha gabansa zuwa Betsaida, shi kuma yǎ sallami taron.</verse>
				<verse number="46">Bayan ya bar su, sai ya hau kan dutse don yǎ yi adduʼa.</verse>
				<verse number="47">Da yamma ta yi, jirgin ruwan yana tsakiyar tafkin, Yesu kuma yana can a ƙasa shi kaɗai.</verse>
				<verse number="48">Ya ga almajiran suna fama da tuƙi saboda iska tana gāba da su. Wajen tsara ta huɗu na dare, sai ya tafi wurinsu, yana takawa a kan tafkin. Ya yi kamar zai wuce su,</verse>
				<verse number="49">amma da suka gan shi yana takawa a kan tafkin, sai suka yi tsammani fatalwa ce. Sai suka yi ihu,</verse>
				<verse number="50">domin dukansu sun gan shi, suka kuma tsorata. Nan da nan ya yi magana da su, ya ce, “Ku yi ƙarfin hali! Ni ne. Kada ku ji tsoro.”</verse>
				<verse number="51">Sai ya shiga jirgin ruwan tare da su, iskar kuma ta kwanta. Dukansu suka yi mamaki,</verse>
				<verse number="52">gama ba su fahimci alʼamarin burodin nan ba, don zuciyarsu ta taurare.</verse>
				<verse number="53">Da suka haye, sai suka sauka a Gennesaret, suka ɗaure jirgin a ƙugiya.</verse>
				<verse number="54">Da fitowarsu daga jirgin, sai mutane suka gane Yesu.</verse>
				<verse number="55">Suka gama yankin da gudu, suna ɗaukan marasa lafiya a kan tabarmai zuwa duk inda suka ji yake.</verse>
				<verse number="56">Duk inda ya shiga-cikin ƙauyuka, birane ko karkara-sai su kwantar da marasa lafiya a bakin kasuwa. Suka roƙe shi yǎ bari su taɓa gefen rigarsa kawai, kuma duk waɗanda suka taɓa shi kuwa, suka warke.</verse>
			</chapter>
			<chapter number="7">
				<verse number="1">Farisiyawa da waɗansu malaman dokoki waɗanda suka zo daga Urushalima, suka taru kewaye da Yesu.</verse>
				<verse number="2">Sai suka ga waɗansu daga cikin almajiransa suna cin abinci da hannuwa “marasa tsabta,” wato, da ba a wanke ba.</verse>
				<verse number="3">(Farisiyawa da dukan Yahudawa ba sa cin abinci, sai sun wanke hannuwa sarai tukuna, yadda alʼadun dattawa suka ce.</verse>
				<verse number="4">Saʼad da suka dawo daga wurin kasuwanci, dole su wanke hannu kafin su ci abinci. Sukan kuma kiyaye waɗansu alʼadu da yawa, kamar wanken kwafuna, tuluna da butoci. )</verse>
				<verse number="5">Saboda haka, Farisiyawa da malaman dokoki suka tambayi Yesu, suka ce, “Don me almajiranka ba sa bin alʼadun dattawa, a maimakon haka suna cin abinci da hannuwa ‘marasa tsabta’?”</verse>
				<verse number="6">Ya amsa, ya ce, “Daidai ne Ishaya ya yi annabci game da ku munafukai; kamar yadda yake a rubuce cewa: “ ‘Waɗannan mutane da baki suke girmama ni, amma zukatansu sun yi nesa da ni.</verse>
				<verse number="7">A banza suke mini sujada, koyarwarsu dokokin mutane ne kawai.’</verse>
				<verse number="8">Kun bar umarnan Allah, kuna bin alʼadun mutane.”</verse>
				<verse number="9">Ya kuma ce musu, “Kuna da hanya mai sauƙi na ajiye umarnan Allah a gefe ɗaya, don ku kiyaye alʼadunku!</verse>
				<verse number="10">Gama Musa ya ce, ‘Ka girmama mahaifinka da mahaifiyarka,’  kuma, ‘Duk wanda ya zagi mahaifinsa ko mahaifiyarsa, dole a kashe shi.’</verse>
				<verse number="11">Amma ku, kukan ce, in mutum ya ce wa mahaifinsa, ko mahaifiyarsa, ‘Duk taimakon da ya kamata ku samu daga wurina, Korban ne,’ (wato, abin da aka keɓe wa Allah),</verse>
				<verse number="12">ta haka ba kwa ƙara barinsa yǎ yi wa mahaifinsa ko mahaifiyarsa wani abu.</verse>
				<verse number="13">Ta haka kuke rushe maganar Allah ta wurin alʼadun da kuke miƙa wa ʼyaʼyanku. Haka kuma kuke yin abubuwa da yawa.”</verse>
				<verse number="14">Sai Yesu ya sāke kiran taron wurinsa, ya ce, “Ku saurare ni dukanku, ku kuma fahimci wannan.</verse>
				<verse number="15">Ba abin da yake shiga mutum daga waje ba ne yake ƙazantar da shi. Sai dai abin da ya fita daga cikin mutum ne, yake ƙazantar da shi.”</verse>
				<verse number="16"></verse>
				<verse number="17">Bayan ya bar taron, ya shiga gida, sai almajiransa suka tambaye shi maʼanar wannan misali.</verse>
				<verse number="18">Ya ce, “Ashe, ba ku da saurin ganewa? Ba ku gane cewa ba abin da yake shiga mutum daga waje ba ne yake ƙazantar da shi.</verse>
				<verse number="19">Gama ba ya shiga cikin zuciyarsa, sai dai cikin tumbinsa, saʼan nan kuma yǎ fita daga jikinsa.” (Da faɗin haka, Yesu ya nuna tsabtar kowane irin abinci.)</verse>
				<verse number="20">Ya ci gaba: “Abin da yake fitowa daga mutum ne yake ‘ƙazantar’ da shi.</verse>
				<verse number="21">Gama daga ciki, daga zuciyar mutane, mugayen tunani suke fitowa, fasikanci, sata, kisankai, zina,</verse>
				<verse number="22">kwaɗayi, ƙeta, ruɗu, ƙazantaccen shaʼawa, kishi, ɓata suna, girmankai da kuma wauta.</verse>
				<verse number="23">Duk waɗannan mugayen abubuwa daga cikin suke fitowa, suna kuma ‘ƙazantar’ da mutum.”</verse>
				<verse number="24">Sai Yesu ya bar wurin, ya kuma tafi wajajen Taya. Ya shiga wani gida, bai kuwa so kowa yǎ sani ba. Duk da haka, bai iya ɓoye kasancewarsa ba.</verse>
				<verse number="25">Da jin labarinsa, sai wata mace wadda ƙaramar diyarta tana da mugun ruhu, ta zo ta durƙusa a gabansa.</verse>
				<verse number="26">Macen kuwa Baheleniya ce, an haife ta a Funisiya a Suriya. Ta roƙi Yesu yǎ fitar da aljani da yake jikin diyarta.</verse>
				<verse number="27">Yesu ya ce mata, “Da farko, bari ʼyaʼya su ci su ƙoshi tukuna, gama ba daidai ba ne, a ɗauki burodin yara a jefa wa karnukansu.”</verse>
				<verse number="28">Ta amsa, ta ce, “I, Ubangiji, amma ko karnuka ma da suke ƙarƙashin tebur, sukan ci ɓurɓudin da suke fāɗuwa daga abincin yaran.”</verse>
				<verse number="29">Sai ya ce mata, “Saboda irin wannan amsa, ki tafi, aljanin ya rabu da diyarki.”</verse>
				<verse number="30">Ta tafi gida, ta tarar da diyarta kwance a gado, aljanin kuwa ya fita.</verse>
				<verse number="31">Sai Yesu ya bar wajajen Taya, ya bi ta Sidon har zuwa Tekun Galili da kuma cikin yankin Dekafolis.</verse>
				<verse number="32">A can ne waɗansu mutane suka kawo masa wani kurma, wanda ƙyar yake magana. Sai suka roƙe shi yǎ ɗibiya hannunsa a kan mutumin.</verse>
				<verse number="33">Bayan da ya jawo shi gefe, sai Yesu ya sa yatsotsinsa a kunnuwan mutumin, ya tofa miyau ya kuma taɓa harshen mutumin.</verse>
				<verse number="34">Ya ɗaga kai sama, ya ja numfashi mai zurfi, saʼan nan ya ce masa, “Effata!” (Wato, “Buɗe!”)</verse>
				<verse number="35">Bayan ya faɗa haka, sai kunnuwan mutumin suka buɗe, harshensa kuma ya kunce, sai ya fara magana sarai.</verse>
				<verse number="36">Yesu ya umarce su, kada su gaya wa kowa. Amma ƙara yawan kwaɓarsu ƙara yawan yaɗa labarin suke ta yi.</verse>
				<verse number="37">Mutane suka cika da mamaki, suka ce, “Kai, ya yi kome daidai. Har ma yana sa kurame su ji, bebaye kuma su yi magana.”</verse>
			</chapter>
			<chapter number="8">
				<verse number="1">A kwanakin nan wani taro mai girma ya taru. Tun da yake ba su da abin da za su ci, sai Yesu ya kira almajiransa, ya ce,</verse>
				<verse number="2">“Ina jin tausayin mutanen nan, kwanansu uku ke nan tare da ni, kuma ba su da abin da za su ci.</verse>
				<verse number="3">In na sallame su gida da yunwa, za su kāsa a hanya, don waɗansu daga cikinsu sun zo daga nesa.”</verse>
				<verse number="4">Almajiransa suka amsa suka ce, “Amma a ina, a wannan wurin da ba kowa, wani zai iya samun isashen burodi, don a ciyar da su?”</verse>
				<verse number="5">Sai Yesu ya yi tambaya, ya ce, “Burodi guda nawa kuke da su?” Suka ce, “Bakwai.”</verse>
				<verse number="6">Sai ya gaya wa taron su zazzauna a ƙasa. Bayan ya ɗauki burodin nan bakwai, ya yi godiya, sai ya kakkarya, ya ba wa almajiransa su rarraba wa mutanen, suka kuwa yi haka.</verse>
				<verse number="7">Suna kuma da ƙananan kifi kaɗan, ya ba da godiya dominsu, ya kuma ce wa almajiran su rarraba musu.</verse>
				<verse number="8">Mutanen suka ci, suka ƙoshi. Daga baya, almajiran suka tattara gutsattsarin da suka rage cike da kwanduna bakwai.</verse>
				<verse number="9">Wajen maza dubu huɗu ne suka kasance. Da ya sallame su,</verse>
				<verse number="10">sai ya shiga jirgin ruwa tare da almajiransa, suka tafi yankin Dalmanuta.</verse>
				<verse number="11">Farisiyawa suka zo suka fara yin wa Yesu tambayoyi. Don su gwada shi, sai suka nemi yǎ nuna musu wata alama daga sama.</verse>
				<verse number="12">Sai ya ja numfashi mai zurfi, ya ce, “Don me wannan zamani yake neman ganin abin banmamaki? Gaskiya nake gaya muku, ba wata alamar da za a ba su.”</verse>
				<verse number="13">Sai ya bar su, ya koma cikin jirgin ruwan, suka ƙetare zuwa ɗaya hayin.</verse>
				<verse number="14">Almajiran suka manta su riƙe burodi, sai dai guda ɗaya da suke da shi a cikin jirgin ruwan.</verse>
				<verse number="15">Yesu ya gargaɗe su, ya ce, “Ku yi hankali, ku kuma lura da yistin Farisiyawa da na Hiridus.”</verse>
				<verse number="16">Suka tattauna wannan da juna, suna cewa, “Don ba mu da burodi ne.”</verse>
				<verse number="17">Da ya gane abin da suke tattaunawa, sai Yesu ya tambaye su, ya ce, “Don me kuke zancen rashin burodi? Har yanzu ba ku gane ko fahimta ba? Zukatanku sun taurare ne?</verse>
				<verse number="18">Kuna da idanu, amma kun kāsa gani, kuna da kunnuwa, amma kun kāsa ji? Ba ku tuna ba?</verse>
				<verse number="19">Da na kakkarya burodi guda biyar wa mutane dubu biyar, kwanduna nawa kuka kwashe cike da gutsattsarin?” Suka amsa, “Sha biyu.”</verse>
				<verse number="20">“Da na kuma kakkarya burodin nan bakwai wa mutum dubu huɗu, kwanduna nawa kuka kwashe cike da gutsattsarin?” Suka ce, “Bakwai.”</verse>
				<verse number="21">Ya ce musu, “Har yanzu ba ku fahimta ba?”</verse>
				<verse number="22">Suka iso Betsaida, sai waɗansu mutane suka kawo wani makaho, suka roƙi Yesu yǎ taɓa shi.</verse>
				<verse number="23">Yesu ya kama hannun makahon ya kai shi bayan ƙauyen. Bayan ya tofa miyau a idanun mutumin, ya kuma ɗibiya masa hannuwansa, sai ya tambaye shi, ya ce, “Kana iya ganin wani abu?”</verse>
				<verse number="24">Sai ya ɗaga kai, ya ce, “Ina ganin mutane, suna kama da itatuwa da suke tafiya.”</verse>
				<verse number="25">Yesu ya sāke ɗibiya hannuwansa a idanun mutumin, sai idanunsa suka buɗe, ya sami gani, ya kuma ga kome sarai.</verse>
				<verse number="26">Yesu ya sallame shi gida, ya ce, “Kada ka shiga cikin ƙauyen. ”</verse>
				<verse number="27">Yesu da almajiransa suka tafi ƙauyukan da suke kewaye da Kaisariya Filibbi. A hanya ya tambaye su, ya ce, “Wa, mutane suke ce da ni?”</verse>
				<verse number="28">Suka amsa, suka ce, “Waɗansu suna cewa, Yohanna Mai Baftisma, waɗansu Eliya, waɗansu kuma har wa yau sun ce, ɗaya daga cikin annabawa.”</verse>
				<verse number="29">Sai ya yi tambaya, ya ce, “Amma ku fa, wa kuke ce da ni?” Bitrus ya amsa, ya ce, “Kai ne Kiristi. ”</verse>
				<verse number="30">Yesu ya gargaɗe su kada su gaya wa kowa kome a kansa.</verse>
				<verse number="31">Sai ya fara koya musu cewa, dole Ɗan Mutum yǎ sha wahaloli da yawa, dattawa, manyan firistoci da malaman dokoki kuma su ƙi shi. Dole kuma a kashe shi, bayan kwana uku kuma, yǎ tashi.</verse>
				<verse number="32">Ya yi wannan zance a sarari. Sai Bitrus ya jawo shi gefe, ya fara tsauta masa.</verse>
				<verse number="33">Amma da Yesu ya juya ya dubi almajiransa, sai ya tsauta wa Bitrus, ya ce, “Tashi daga nan Shaiɗan! Ba ka da alʼamuran Allah a zuciyarka, sai na mutane.”</verse>
				<verse number="34">Sai ya kira taron wurinsa tare da almajiransa, ya ce, “Duk wanda zai bi ni, dole yǎ ƙi kansa, yǎ ɗauki gicciyensa yǎ bi ni.</verse>
				<verse number="35">Domin duk mai son ceton ransa zai rasa shi, amma duk wanda ya rasa ransa saboda ni, da kuma bishara, zai same shi.</verse>
				<verse number="36">Me mutum zai amfana, in ya ribato duniya duka a bakin ransa?</verse>
				<verse number="37">Ko kuma, me mutum zai bayar a musayar ransa?</verse>
				<verse number="38">Duk wanda ya ji kunyata, da na kalmomina a wannan zamani na fasikanci da zunubi, Ɗan Mutum ma zai ji kunyarsa lokacin da ya shiga cikin ɗaukakar Ubansa, tare da tsarkakan malaʼiku.”</verse>
			</chapter>
			<chapter number="9">
				<verse number="1">Ya kuma ce musu, “Gaskiya nake gaya muku, waɗansu da suke tsattsaye a nan ba za su mutu ba, sai sun ga mulkin Allah ya bayyana da iko.”</verse>
				<verse number="2">Bayan kwana shida, sai Yesu ya ɗauki Bitrus, Yaƙub da Yohanna tare da shi, ya kai su kan wani dutse mai tsawo, suka kasance su kaɗai a wurin. A can aka sāke kamanninsa a gabansu.</verse>
				<verse number="3">Tufafinsa suka zama fari suna ƙyalli, fiye da yadda wani a duniya zai iya yi su.</verse>
				<verse number="4">Eliya da Musa suka bayyana a gabansu, suna magana da Yesu.</verse>
				<verse number="5">Bitrus ya ce wa Yesu, “Rabbi, ya yi kyau da muke nan. Bari mu kafa bukkoki guda uku-ɗaya dominka, ɗaya domin Musa, ɗaya kuma domin Eliya.”</verse>
				<verse number="6">(Bai san abin da zai faɗa ba ne, gama sun tsorata ƙwarai.)</verse>
				<verse number="7">Sai wani girgije ya bayyana, ya rufe su, wata murya kuma ta fito daga girgijen, ta ce, “Wannan Ɗana ne, wanda nake ƙauna, ku saurare shi!”</verse>
				<verse number="8">Farat ɗaya, da suka waiwaya, ba su ƙara ganin kowa tare da su ba, sai dai Yesu.</verse>
				<verse number="9">Da suna saukowa daga dutsen, Yesu ya umarce su kada su gaya wa kowa abin da suka gani, sai bayan Ɗan Mutum ya tashi daga matattu.</verse>
				<verse number="10">Suka riƙe wannan zance a ɓoye tsakaninsu, suna tattaunawa ko mece ce maʼanar, “tashi daga matattu.”</verse>
				<verse number="11">Suka tambaye shi, suka ce, “Don me malaman dokoki suke cewa, sai Eliya ya fara zuwa?”</verse>
				<verse number="12">Yesu ya amsa, ya ce, “Gaskiya, Eliya zai zo da fari, yǎ kuma mayar da dukan abubuwa. Don me kuma aka rubuta cewa, dole Ɗan Mutum yǎ sha wahala sosai, kuma a ƙi shi?</verse>
				<verse number="13">Amma ina faɗa muku, Eliya ya riga ya zo, kuma suka yi duk abin da suka ga dama da shi, kamar yadda aka rubuta game da shi.”</verse>
				<verse number="14">Da suka dawo wurin sauran almajiran, sai suka ga babban taro kewaye da su, malaman dokoki suna gardama da su.</verse>
				<verse number="15">Nan take da dukan mutanen suka ga Yesu, sai suka cika da mamaki, suka ruga da gudu don su gai da shi.</verse>
				<verse number="16">Ya tambaye su, ya ce, “Gardamar me kuke yi da su?”</verse>
				<verse number="17">Wani mutum a cikin taron ya amsa, ya ce, “Malam, na kawo maka ɗana mai wani ruhun da yake hana shi magana.</verse>
				<verse number="18">Duk lokacin da mugun ruhun ya kama shi, yakan jefa shi a ƙasa. Bakinsa yakan yi kumfa, yǎ cije haƙorarsa, yakan sa jikinsa ya sandare, yǎ zama da ƙarfi. Na roƙi almajiranka su fitar da ruhun, amma ba su iya ba.”</verse>
				<verse number="19">Yesu ya ce, “Ya ku zamani marar bangaskiya, har yaushe zan kasance tare da ku? Har yaushe zan yi haƙuri da ku? Kawo mini yaron.”</verse>
				<verse number="20">Sai suka kawo shi. Da ruhun ya ga Yesu, nan da nan sai ya buge yaron da farfaɗiya. Ya fāɗi a ƙasa, yana birgima, bakinsa yana kumfa.</verse>
				<verse number="21">Yesu ya tambayi mahaifin yaron, ya ce, “Tun yaushe yake haka?” Ya ce, “Tun yana ƙarami.</verse>
				<verse number="22">Ya sha jefa shi cikin wuta, ko ruwa don yǎ kashe shi. Amma in za ka iya yin wani abu, ka ji tausayinmu ka taimake mu.”</verse>
				<verse number="23">Yesu ya ce, “In za ka iya? Ai, kome mai yiwuwa ne ga wanda ya gaskata.”</verse>
				<verse number="24">Nan da nan mahaifin yaron ya faɗa da ƙarfi ya ce, “Na gaskata, ka taimake ni in sha kan rashin bangaskiyata!”</verse>
				<verse number="25">Da Yesu ya ga taron suna zuwa can a guje, sai ya tsauta wa mugun ruhun, ya ce, “Kai ruhun kurma, da na bebe, na umarce ka, ka fita daga cikinsa, kada kuma ka ƙara shigarsa.”</verse>
				<verse number="26">Sai ruhun ya yi ihu, ya buge shi da ƙarfi da farfaɗiya, ya fita. Yaron ya kwanta kamar matacce, har mutane da yawa suka ce, “Ai, ya mutu.”</verse>
				<verse number="27">Amma Yesu ya kama shi a hannu ya ɗaga, ya kuwa ya tashi tsaye.</verse>
				<verse number="28">Da Yesu ya shiga gida, almajiransa suka tambaye shi a ɓoye, suka ce, “Me ya sa ba mu iya fitar da shi ba?”</verse>
				<verse number="29">Ya amsa ya ce, “Sai da adduʼa kaɗai irin wannan yakan fita.”</verse>
				<verse number="30">Suka bar wurin suka bi ta Galili. Yesu bai so wani yǎ san inda suke ba,</verse>
				<verse number="31">domin yana koya wa almajiransa. Ya ce musu, “Za a ci amanar Ɗan Mutum, a ba da shi ga hannun mutane. Za su kashe shi, bayan kwana uku kuma zai tashi.”</verse>
				<verse number="32">Amma ba su fahimci abin da yake nufi ba, suka kuma ji tsoro su tambaye shi game da wannan.</verse>
				<verse number="33">Suka iso Kafarnahum. Da yana cikin gida, sai ya tambaye su, ya ce, “Gardamar me kuke yi a hanya?”</verse>
				<verse number="34">Amma suka yi shiru, don a hanya suna gardama ne, a kan ko wane ne a cikinsu ya fi girma?</verse>
				<verse number="35">Da Yesu ya zauna, sai ya kira Sha Biyun, ya ce, “In wani yana so yǎ zama na fari, dole yǎ zama na ƙarshe duka, da kuma bawan kowa.”</verse>
				<verse number="36">Ya ɗauki wani ƙaramin yaro ya sa yǎ tsaya a tsakiyarsu. Ya ɗauke shi a hannunsa, ya ce musu:</verse>
				<verse number="37">“Duk wanda ya karɓi ɗaya daga cikin waɗannan ƙananan yara a cikin sunana, ni ya karɓa. Duk wanda kuma ya karɓe ni, ba ni ya karɓa ba, amma wanda ya aiko ni ne ya karɓa.”</verse>
				<verse number="38">Yohanna ya ce, “Malam mun ga wani mutum yana fitar da aljanu a cikin sunanka, sai muka ce yǎ daina, domin shi ba ɗaya daga cikinmu ba ne.”</verse>
				<verse number="39">Yesu ya ce, “Kada ku hana shi. Ba wanda yake yin ayyukan banmamaki a cikin sunana, nan take yǎ faɗi wani abu mummuna game da ni.</verse>
				<verse number="40">Gama duk wanda ba ya gāba da mu, namu ne.</verse>
				<verse number="41">Gaskiya nake gaya muku, duk wanda ya ba ku ruwan sha a sunana, saboda ku na Kiristi ne, lalle, ba zai rasa ladarsa ba.</verse>
				<verse number="42">“Da dai wani yǎ sa ɗaya daga cikin waɗannan ʼyan yara masu gaskatawa da ni yǎ yi laifi, zai fiye masa a rataya wani babban dutsen niƙa a wuyarsa, a jefa shi cikin teku.</verse>
				<verse number="43">In hannunka yana sa ka yin zunubi, yanke shi. Ai, gwamma ka shiga rai da hannu ɗaya, da ka shiga jahannama ta wuta, inda ba a iya kashe wutar ba, da hannuwanka biyu.</verse>
				<verse number="44"></verse>
				<verse number="45">In kuma ƙafarka tana sa ka yin zunubi, yanke ta. Ai, gwamma ka shiga rai da ƙafa ɗaya, da a jefa ka cikin jahannama ta wuta, da ƙafafunka biyu.</verse>
				<verse number="46"></verse>
				<verse number="47">In kuma idonka yana sa ka zunubi, ƙwaƙule shi. Ai, gwamma ka shiga mulkin Allah da ido ɗaya, da a jefa ka cikin jahannama ta wuta, da idanu biyu,</verse>
				<verse number="48">inda “ ‘tsutsotsinsu ba sa mutuwa, wutar kuma ba a iya kashewa.’</verse>
				<verse number="49">Za a tsarkake kowa da wuta.</verse>
				<verse number="50">“Gishiri yana da daɗi, amma in ya rabu da ɗanɗanonsa, ta yaya za a sāke mai da ɗanɗanonsa? Ku kasance da gishiri a cikinku, ku kuma yi zauna lafiya da juna.”</verse>
			</chapter>
			<chapter number="10">
				<verse number="1">Sai Yesu ya tashi daga nan ya tafi yankin Yahudiya, da kuma ƙetaren Urdun. Taron mutane suka sāke zuwa wurinsa, ya kuma koya musu kamar yadda ya saba.</verse>
				<verse number="2">Waɗansu Farisiyawa suka zo suka gwada shi, ta wurin yin masa tambaya, cewa, “Daidai ne bisa ga doka, mutum yǎ saki matarsa?”</verse>
				<verse number="3">Ya amma ya ce, “Me Musa ya umarce ku?”</verse>
				<verse number="4">Suka ce, “Musa ya ba da izini mutum yǎ rubuta takardar saki, yǎ kuma kore ta.”</verse>
				<verse number="5">Yesu ya ce, “Saboda taurin kanku ne, Musa ya rubuta muku wannan doka.</verse>
				<verse number="6">Amma a farkon halitta, Allah ya ‘halicce su miji da mace.’</verse>
				<verse number="7">‘Saboda wannan dalili, mutum zai bar mahaifinsa da mahaifiyarsa, yǎ manne wa matarsa,</verse>
				<verse number="8">su biyun kuma za su zama jiki ɗaya.’ Saboda haka, su ba mutum biyu ba ne, amma mutum ɗaya.</verse>
				<verse number="9">Domin haka, abin da Allah ya haɗa, kada mutum yǎ raba.”</verse>
				<verse number="10">Da suna cikin gida kuma, sai almajiran suka tambayi Yesu game da wannan.</verse>
				<verse number="11">Ya amma ya ce, “Duk wanda ya saki matarsa, ya auri wata, yana da laifin aikata zina a kan matar da ya saki.</verse>
				<verse number="12">In kuma ta saki mijinta ta auri wani, zina take yi.”</verse>
				<verse number="13">Mutane suka kawo ƙananan yara wurin Yesu don yǎ taɓa su, amma almajiran suka kwaɓe su.</verse>
				<verse number="14">Da Yesu ya ga haka, sai ya yi fushi, ya ce musu, “Ku bar yara ƙanana su zo wurina, kada ku hana su, gama mulkin Allah na irin waɗannan ne.</verse>
				<verse number="15">Gaskiya nake gaya muku, duk wanda bai karɓi mulkin Allah kamar ƙaramin yaro ba, ba zai taɓa shiga mulkin ba.”</verse>
				<verse number="16">Sai ya ɗauki yaran a hannuwansa, ya ɗibiya musu hannuwansa, ya kuma albarkace su.</verse>
				<verse number="17">Da Yesu ya kama hanya, sai wani mutum ya ruga da gudu ya zo wajensa, ya durƙusa a gabansa, ya ce, “Malam nagari, me zan yi domin in gāji rai madawwami?”</verse>
				<verse number="18">Yesu ya amsa, ya ce, “Don me kake ce da ni mai nagarta? Ai, ba wani nagari sai Allah kaɗai.</verse>
				<verse number="19">Ka dai san dokokin: ‘Kada ka yi kisankai, kada ka yi zina, kada ka yi sata, kada ka ba da shaida ta ƙarya, kada ka cuci wani, ka girmama mahaifinka da mahaifiyarka.’ ”</verse>
				<verse number="20">Mutumin ya ce, “Malam, ai, tun ina yaro na kiyaye duk waɗannan.”</verse>
				<verse number="21">Yesu ya kalle shi da ƙauna, ya ce, “Abu ɗaya ka rasa, ka tafi ka sayar da duk abin da kake da shi, ka ba wa matalauta, za ka kuwa sami dukiya a sama. Saʼan nan ka zo ka bi ni.”</verse>
				<verse number="22">Da jin wannan, sai mutumin ya ɓata fuskarsa, ya tafi da baƙin ciki, domin yana da arziki sosai.</verse>
				<verse number="23">Yesu ya dudduba, sai ya ce wa almajiransa, “Yana da wuya fa masu arziki su shiga mulkin Allah!”</verse>
				<verse number="24">Almajiransa suka yi mamakin kalmominsa. Amma Yesu ya sāke ce musu, “ʼYaʼyana, yana da wuya fa a shiga mulkin Allah!</verse>
				<verse number="25">Ya fi sauƙi raƙumi yǎ shiga ta kafar allura, da mai arziki yǎ shiga mulkin Allah.”</verse>
				<verse number="26">Almajiran suka yi mamaki ƙwarai, suka ce wa juna, “To, wa zai sami ceto ke nan?”</verse>
				<verse number="27">Yesu ya kalle su, ya ce, “Ga mutum kam, wannan ba mai yiwuwa ba ne, amma ga Allah wannan mai yiwuwa ne; dukan abubuwa masu yiwuwa ne ga Allah.”</verse>
				<verse number="28">Bitrus ya ce, “Mun bar kome domin mu bi ka!”</verse>
				<verse number="29">Yesu ya amsa, ya ce, “Gaskiya nake gaya muku, babu wanda zai bar gida, ko ʼyanʼuwa maza da mata, ko mahaifiya, ko mahaifi, ko ʼyaʼya, ko gonaki saboda ni, da kuma bishara,</verse>
				<verse number="30">saʼan nan yǎ kāsa samun ninkinsu ɗari a zamanin yanzu, (na gidaje, da ʼyanʼuwa mata, da ʼyanʼuwa maza, da uwaye, da ʼyaʼya, da gonaki— amma tare da tsanani), a lahira kuma yǎ sami rai madawwami.</verse>
				<verse number="31">Amma da yawa da suke na farko, za su zama na ƙarshe, na ƙarshen kuma za su zama na farko.”</verse>
				<verse number="32">Suna haurawa a hanyarsu zuwa Urushalima ke nan, Yesu yana a gaba, almajiran suna binsa suna mamaki, waɗanda suke bi kuma suna ji tsoro. Ya sāke kai Sha Biyun nan gefe, ya gaya musu abin da zai faru da shi.</verse>
				<verse number="33">Ya ce, “Za mu haura zuwa Urushalima, za a bashe Ɗan Mutum, ga manyan firistoci da malaman dokoki. Za su yi masa hukuncin kisa, a kuma ba da shi ga Alʼummai,</verse>
				<verse number="34">waɗanda za su yi masa baʼa, su tofa masa miyau, su yi masa bulala, su kuma kashe shi. Bayan kwana uku kuma yǎ tashi.”</verse>
				<verse number="35">Sai Yaƙub da Yohanna, ʼyaʼyan Zebedi maza suka zo wurinsa suka ce, “Malam, muna so ka yi mana duk abin da muka roƙa.”</verse>
				<verse number="36">Ya tambaye su, ya ce, “Me kuke so in yi muku?”</verse>
				<verse number="37">Suka amsa suka ce, “Ka bar ɗayanmu yǎ zauna a damarka, ɗayan kuma a hagunka, a cikin ɗaukakarka.”</verse>
				<verse number="38">Yesu ya ce, “Ba ku san abin da kuke roƙo ba. Za ku iya shan kwaf da zan sha, ko a yi muku baftisma da baftismar da aka yi mini?”</verse>
				<verse number="39">Suka ce, “Za mu iya.” Yesu ya ce musu, “Za ku sha kwaf da zan sha, kuma yi muku baftisma da aka yi mini,</verse>
				<verse number="40">amma zama a damana ko haguna, ba ni nake ba da izinin ba. Waɗannan wurare na waɗanda aka riga aka shirya musu ne.”</verse>
				<verse number="41">Da sauran goman suka ji wannan, sai suka yi fushi da Yaƙub da Yohanna.</verse>
				<verse number="42">Yesu ya kira su ya ce musu, “Kun sani waɗanda aka san su da mulkin alʼummai sukan nuna musu iko, hakimansu ma sukan gasa musu iko.</verse>
				<verse number="43">Ba haka ya kamata yǎ zama da ku ba. A maimakon, duk wanda yake so yǎ zama babba a cikinku, dole yǎ zama bawanku.</verse>
				<verse number="44">Duk wanda kuma yake so yǎ zama na farko, dole yǎ zama bawan kowa.</verse>
				<verse number="45">Gama ko Ɗan Mutum ma, bai zo domin a bauta masa ba, amma don yǎ yi bauta, yǎ kuma ba da ransa fansa saboda mutane da yawa.”</verse>
				<verse number="46">Sai suka iso Yeriko. Saʼad da Yesu da almajiransa tare da taro mai yawa suke barin birnin, wani makaho da ake kira Bartimawus kuwa, (wato, Ɗan Timawus), yana zaune a gefen hanya yana bara.</verse>
				<verse number="47">Da ya ji cewa Yesu Banazare ne, sai ya ɗaga murya, yana cewa, “Yesu Ɗan Dawuda, ka yi mini jinƙai!”</verse>
				<verse number="48">Mutane da yawa suka kwaɓe shi, suka ce yǎ yi shiru, amma ya ƙara ɗaga murya yana, cewa, “Ɗan Dawuda, ka yi mini jinƙai!”</verse>
				<verse number="49">Yesu ya tsaya, ya ce, “Ku kira shi.” Sai suka kira makahon suka ce, “Ka yi farin ciki! Tashi tsaye! Yana kiranka.”</verse>
				<verse number="50">Ya jefar da mayafinsa waje ɗaya, ya yi wuf, ya zo wurin Yesu.</verse>
				<verse number="51">Yesu ya tambaye shi, ya ce, “Me kake so in yi maka?” Makahon ya ce, “Rabbi, ina so in sami ganin gari.”</verse>
				<verse number="52">Yesu ya ce, “Je ka, bangaskiyarka ta warkar da kai.” Nan da nan, ya sami ganin gari, ya kuma bi Yesu suka tafi.</verse>
			</chapter>
			<chapter number="11">
				<verse number="1">Saʼad da suka yi kusa da Urushalima, suka zo Betfaji da Betani wajen Dutsen Zaitun, sai Yesu ya aiki biyu daga cikin almajiransa,</verse>
				<verse number="2">ya ce musu, “Ku je ƙauyen da yake gaba da ku, da shigarku, za ku tarar da wani ɗan jaki a ɗaure a can, wanda ba wanda ya taɓa hawa. Ku kunce shi ku kawo nan.</verse>
				<verse number="3">In wani ya tambaye ku, ‘Don me kuke yin haka?’ Ku gaya masa cewa, ‘Ubangiji yana bukatarsa, zai kuma dawo da shi ba da jimawa ba.’ ”</verse>
				<verse number="4">Suka tafi, suka kuwa tarar da wani ɗan jaki a waje, a titi, ɗaure a ƙofar gida. Suna cikin kunce shi ke nan,</verse>
				<verse number="5">sai waɗansu mutane da suke tsattsaye a wurin suka ce musu, “Me kuke yi da kuke kunce ɗan jakin nan?”</verse>
				<verse number="6">Suka amsa kamar yadda Yesu ya ce su yi. Mutanen kuwa suka ƙyale su.</verse>
				<verse number="7">Da suka kawo shi wajen Yesu, sai suka shimfiɗa rigunarsu a bayansa. Yesu kuwa ya hau ya zauna bisansa.</verse>
				<verse number="8">Mutane da yawa suka shimfiɗa rigunarsu a kan hanya, waɗansu kuma suka baza rassan itatuwan da suka sara daga gonaki.</verse>
				<verse number="9">Waɗanda suka yi gaba, da kuma waɗanda suke biye, duk suka ɗaga murya, suna cewa, “Hosanna! ” “Mai albarka ne wanda yake zuwa a cikin sunan Ubangiji!”</verse>
				<verse number="10">“Mai albarka ne mulkin nan mai zuwa na mahaifinmu Dawuda!” “Hosanna a can cikin samaniya!”</verse>
				<verse number="11">Yesu ya shiga Urushalima ya kuma tafi haikali. Ya dudduba kome duka, amma da yake yamma ta yi, sai ya tafi Betani tare da Sha Biyun.</verse>
				<verse number="12">Washegari, da suke barin Betani, Yesu kuwa ya ji yunwa.</verse>
				<verse number="13">Da ya hangi wani itacen ɓaure mai ganye, sai ya je domin yǎ ga ko yana da ʼyaʼya. Amma da ya kai can, bai tarar da kome ba sai ganye, domin ba lokacin ʼyaʼyan ɓaure ba ne.</verse>
				<verse number="14">Sai ya ce wa itacen, “Kada kowa yǎ ƙara cin ʼyaʼyanka.” Almajiransa kuwa suka ji ya faɗi haka.</verse>
				<verse number="15">Da suka kai Urushalima, sai Yesu ya shiga filin haikalin, ya fara korar waɗanda suke saya da sayarwa a can. Ya tutture tebur masu musayar kuɗi, da kujerun masu sayar da tattabaru,</verse>
				<verse number="16">ya kuma hana kowa yǎ ratsa da a filin haikali ɗauke da kayan ciniki.</verse>
				<verse number="17">Da yake koya musu, sai ya ce, “Ashe, ba a rubuce yake ba cewa: “ ‘Za a kira gidana, gidan adduʼa na dukan alʼummai ba’?? Amma ga shi kun mai da shi ‘kogon ʼyan fashi.’ ”</verse>
				<verse number="18">Manyan firistoci da malaman dokoki suka ji wannan, sai suka fara neman hanyar da za su kashe shi, gama suna jin tsoronsa, saboda dukan taron suna mamakin koyarwarsa.</verse>
				<verse number="19">Da yamma ta yi, sai suka bar garin.</verse>
				<verse number="20">Da safe, da suke wucewa, sai suka ga itacen ɓauren nan ya yanƙwane tun daga saiwarsa.</verse>
				<verse number="21">Bitrus ya tuna, sai ya ce wa Yesu, “Rabbi, duba! Itacen ɓauren nan da ka laʼanta, ya yanƙwane!”</verse>
				<verse number="22">Yesu ya amsa, ya ce, “Ku gaskata da Allah.</verse>
				<verse number="23">Gaskiya nake gaya muku, in wani ya ce wa dutsen nan, ‘Je ka, ka fāɗa cikin teku,’ bai kuwa yi shakka a zuciyarsa ba, amma ya gaskata cewa, abin da ya faɗa zai faru, haka kuwa za a yi masa.</verse>
				<verse number="24">Saboda haka, ina faɗa muku, duk abin da kuka roƙa cikin adduʼa, ku gaskata kun riga kun karɓa, zai kuwa zama naku.</verse>
				<verse number="25">A duk lokacin da kuke tsaye cikin adduʼa, in kuna riƙe da wani mutum a zuciyarku, ku gafarta masa, domin Ubanku da yake sama shi ma yǎ gafarta muku zunubanku.</verse>
				<verse number="26">Amma in ba ku gafartawa, Ubanku da yake cikin sama, ba zai gafarta muku zunubanku ba.”</verse>
				<verse number="27">Suka sāke dawowa cikin Urushalima. Da Yesu yana tafiya a filin haikali, sai manyan firistoci, malaman dokoki da kuma dattawa suka zo wurinsa.</verse>
				<verse number="28">Suka tambaye, shi suka ce, “Da wane iko kake yin waɗannan abubuwa? Wa kuma ya ba ka ikon yin wannan?”</verse>
				<verse number="29">Yesu ya ce, “Zan yi muku tambaya guda. Ku ba ni amsa, ni kuma zan gaya muku, ko da wane iko nake yin waɗannan abubuwa.</verse>
				<verse number="30">Baftismar Yohanna, daga sama ce, ko daga mutane? Ku faɗa mini!”</verse>
				<verse number="31">Sai suka tattauna da junansu, suka ce, “In muka ce, ‘Daga sama ne,’ zai ce, ‘To, don me ba ku gaskata shi ba?’</verse>
				<verse number="32">In kuma muka ce, ‘Daga wurin mutane ne’….” (Suna jin tsoron mutane, don kowa ya ɗauka cewa, Yohanna, annabi ne na gaskiya.)</verse>
				<verse number="33">Don haka, suka amsa wa Yesu cewa, “Ba mu sani ba.” Yesu ya ce, “To, ni ma ba zan gaya muku ko da wane iko nake yin waɗannan abubuwa ba.”</verse>
			</chapter>
			<chapter number="12">
				<verse number="1">Saʼan nan ya fara yi musu magana da misalai, ya ce, “Wani mutum ya shuka gonar inabi. Ya kewaye ta da katanga, ya haƙa rami domin matsen inabin, ya kuma gina ɗakin gadi. Sai ya ba wa waɗansu manoma hayar gonar inabin, saʼan nan ya yi tafiya.</verse>
				<verse number="2">Da lokacin girbi ya yi, sai ya aiki wani bawa wajen ʼyan hayan, don yǎ karɓo masa ʼyaʼyan inabin daga wurinsu.</verse>
				<verse number="3">Amma suka kama shi, suka yi masa dūka, suka kore shi hannun wofi.</verse>
				<verse number="4">Sai ya sāke aikan wani bawa wurinsu, amma suka bugi wannan mutum a kai, suka wulaƙanta shi.</verse>
				<verse number="5">Har yanzu ya sāke aikan wani. Wannan kuwa suka kashe. Ya aika waɗansu da yawa; suka bubbuge waɗansu, sauran kuwa suka kashe.</verse>
				<verse number="6">“Sauran mutum ɗaya da ya rage ya aika, ɗa, da yake ƙauna. Daga ƙarshe sai ya aike shi, yana cewa, ‘Za su girmama ɗana.’</verse>
				<verse number="7">“Amma ʼyan hayan suka ce wa juna, Aha! ‘Wannan shi ne magājin. Ku zo mu kashe shi, gādon kuma yǎ zama namu.’</verse>
				<verse number="8">Sai suka kama shi suka kashe, suka jefa shi bayan gonar inabin.</verse>
				<verse number="9">“To, me, mai gonar inabin zai yi ke nan? Zai zo yǎ karkashe dukan ʼyan hayan nan, ya kuma ba wa waɗansu gonar inabin.</verse>
				<verse number="10">Ba ku taɓa karanta wannan Nassi ba: “ ‘Dutsen da magina suka ƙi, shi ne kuwa ya zama dutsen kusurwan gini.</verse>
				<verse number="11">Ubangiji ya yi wannan, ya kuma yi kyau a idanunmu’?”</verse>
				<verse number="12">Sai suka nemi hanyar da za su kama shi, domin sun gane ya yi misalin a kansu ne. Amma suka ji tsoron taron, sai suka bar shi suka yi tafiyarsu.</verse>
				<verse number="13">Daga baya, sai suka tura waɗansu Farisiyawa da mutanen Hirudus zuwa wurin Yesu, domin su sa masa tarko a cikin maganarsa.</verse>
				<verse number="14">Suka zo wurinsa suka ce, “Malam, mun san kai mutum ne mai mutunci. Ba ka bin raʼayin mutane, don ba ka nuna bambanci. Amma kana koyar da hanyar Allah bisa ga gaskiya. Daidai ne a biya wa Kaisar haraji, ko babu?</verse>
				<verse number="15">Mu biya ko kada mu biya?” Amma Yesu ya san munafuncinsu, sai ya yi tambaya, ya ce, “Don me kuke ƙoƙarin sa mini tarko? Ku kawo mini dinari in ga.”</verse>
				<verse number="16">Suka kawo masa kuɗin, sai ya tambaye, su ya ce, “Hoton wane ne wannan? Kuma rubutun wane ne wannan?” Suka ce, “Na Kaisar.”</verse>
				<verse number="17">Sai Yesu ya ce musu, “Ku ba wa Kaisar abin da yake na Kaisar, ku ba wa Allah kuma abin da yake na Allah.” Suka yi mamakinsa ƙwarai.</verse>
				<verse number="18">Saʼan nan Sadukiyawa da suke cewa, babu tashin matattu, suka zo masa da tambaya.</verse>
				<verse number="19">Suka ce, “Malam, Musa ya rubuta mana cewa, in ɗanʼuwan wani mutum ya mutu, ya bar mata babu ʼyaʼya, dole mutumin ya auri gwauruwar, yǎ kuma samo wa ɗanʼuwansa ʼyaʼya.</verse>
				<verse number="20">To, an yi waɗansu ʼyanʼuwa guda bakwai. Na fari ya yi aure, ya mutu babu ʼyaʼya.</verse>
				<verse number="21">Na biyun ya auri gwauruwar, sai shi ma ya mutu, babu ʼyaʼya. Haka kuma na ukun.</verse>
				<verse number="22">A gaskiya, ba ko ɗaya daga cikin bakwai ɗin da ya bar ʼyaʼya. Daga ƙarshe, macen ta mutu.</verse>
				<verse number="23">To, a tashin matattu, matar wa za ta zama, don duk su bakwai nan sun aure ta?”</verse>
				<verse number="24">Yesu ya ce, “Ashe, ba a cikin kuskure kuke ba saboda rashin sanin Nassi, ko ikon Allah?</verse>
				<verse number="25">Saʼad da matattu suka tashi, ba za su yi aure ba, ba kuwa za a ba da su ga aure ba. Za su zama kamar yadda malaʼiku suke a cikin sama.</verse>
				<verse number="26">Game da tashin matattu kuwa-ashe, ba ku karanta a cikin littafin Musa ba, game da labarin ɗan kurmin nan mai cin wuta da Musa ya gani a jeji, yadda Allah ya yi magana da shi, ya ce, ‘Ni ne Allah na Ibrahim, Allah na Ishaku da kuma Allah na Yaƙub’?</verse>
				<verse number="27">Shi ba Allah na matattu ba ne, sai dai na masu rai. Kun yi mummunan kuskure!”</verse>
				<verse number="28">Wani daga cikin malaman dokoki ya zo ya ji suna muhawwara. Da ya lura cewa Yesu ya amsa musu daidai, sai ya tambaye shi, ya ce, “A cikin dukan dokoki, wacce ta fi girma duka?”</verse>
				<verse number="29">Yesu ya ce, “Wadda ta fi girma duka, ita ce wannan: ‘Ya ku Israʼila, ku saurara, Ubangiji Allahnmu, Ubangiji ɗaya ne.</verse>
				<verse number="30">Ka ƙaunaci Ubangiji Allahnka da dukan zuciyarka, da dukan ranka, da dukan hankalinka, da kuma dukan ƙarfinka.’</verse>
				<verse number="31">Na biyun ita ce, ‘Ka ƙaunaci maƙwabcinka kamar kanka.’ Ba wata doka da ta fi waɗannan.”</verse>
				<verse number="32">Mutumin ya ce, “Malam, ka faɗi daidai. Daidai ne da ka ce, Allah ɗaya ne, babu kuma wani sai shi.</verse>
				<verse number="33">Nuna ƙauna ga Allah da dukan zuciyarka, da dukan ganewarka, da dukan ƙarfinka, da kuma nuna ƙauna ga maƙwabcinka kamar kanka, ya fi dukan hadayun ƙonawa da sadakoki.”</verse>
				<verse number="34">Da Yesu ya ga ya amsa da hikima, sai ya ce masa, “Ba ka da nisa da mulkin Allah.” Daga lokacin, ba wanda ya yi karambani yin masa wata tambaya.</verse>
				<verse number="35">Yayinda Yesu yake koyarwa a filin haikalin, sai ya yi tambaya, ya ce, “Yaya malaman dokoki suke cewa Kiristi ɗan Dawuda ne?</verse>
				<verse number="36">Dawuda da kansa ya yi magana ta wurin Ruhu Mai Tsarki, ya ce, “ ‘Ubangiji ya ce wa Ubangijina: “Zauna a hannun damana, sai na sa abokan gābanka a ƙarƙashin sawunka.” ’</verse>
				<verse number="37">Dawuda da kansa ya kira shi ‘Ubangiji.’ To, ta yaya kuwa zai zama ɗansa?” Taro mai yawa suka saurare shi da murna.</verse>
				<verse number="38">Saʼad da Yesu yake koyarwa, ya ce, “Ku lura da malaman dokoki. Sukan so yin tafiya a manyan riguna, a kuma dinga gaishe su a wuraren kasuwanci.</verse>
				<verse number="39">Sukan kuma nemi wuraren zama mafi daraja a majamiʼu, da kuma wuraren zaman manya a bukukuwa.</verse>
				<verse number="40">Suna ƙwace gidajen gwauraye, kuma don nuna iyawa, sukan yi dogayen adduʼoʼi. Irin mutanen nan, za su sha hukunci mai tsanani sosai.”</verse>
				<verse number="41">Yesu ya zauna ɗaura da inda ake bayarwa, ya kuma dubi yadda taron suke sa kuɗinsu a cikin baitulmalin haikali. Masu arziki da yawa suka zuba kuɗaɗe masu yawa.</verse>
				<verse number="42">Amma wata matalauciya gwauruwa, ta zo ta saka anini biyu, da suka yi daidai da rabin kobo.</verse>
				<verse number="43">Yesu ya kira almajiransa wurinsa, ya ce, “Gaskiya nake gaya muku, abin da matalauciya gwauruwan nan ta zuba cikin baitulmalin nan ya fi na sauran dukan.</verse>
				<verse number="44">Dukansu sun bayar ne daga cikin arzikinsu; ita kuwa, daga cikin talaucinta, ta ba kome-duk abin da take da shi na rayuwa.”</verse>
			</chapter>
			<chapter number="13">
				<verse number="1">Da yake barin haikalin, ɗaya daga cikin almajiransa ya ce masa, “Malam! Dubi irin manyan manyan duwatsun nan! Ka ga irin gine-ginen nan mana masu kyau!”</verse>
				<verse number="2">Yesu ya amsa, ya ce, “Ka ga dukan manyan gine-ginen nan? Ba wani dutse a nan, da za a bari kan wani da ba za a rushe ba.”</verse>
				<verse number="3">Da Yesu yana zaune a kan Dutsen Zaitun da yake ɗaura da haikali, sai Bitrus, Yaƙub, Yohanna da kuma Andarawus, suka tambaye shi a ɓoye, suka ce,</verse>
				<verse number="4">“Ka gaya mana, yaushe waɗannan abubuwa za su faru? Wace alama ce kuma za ta nuna cewa, duk waɗannan suna dab da cikawa?”</verse>
				<verse number="5">Sai Yesu ya ce musu: “Ku lura fa kada wani yǎ ruɗe ku.</verse>
				<verse number="6">Da yawa za su zo a cikin sunana, suna cewa, ‘Ni ne shi.’ Za su kuwa ruɗi mutane da yawa.</verse>
				<verse number="7">Saʼad da kuka ji labaran yaƙe-yaƙe da jita-jitar yaƙe-yaƙe, kada hankalinku yǎ tashi. Dole irin waɗannan abubuwa su faru. Amma ƙarshen tukuna.</verse>
				<verse number="8">Alʼumma za ta tasar wa alʼumma, mulki kuma yǎ tasar wa mulki. Za a yi girgizar ƙasa a wurare dabam-dabam, a kuma yi yunwa. Waɗannan dai mafarin azabar naƙuda.</verse>
				<verse number="9">“Dole ku yi zaman tsaro. Za a ba da ku ga hukuma, a kuma bulale ku a majamiʼu. Saboda ni kuma, za ku tsaya a gaban gwamnoni da sarakuna, domin ku ba da shaida a gabansu.</verse>
				<verse number="10">Dole sai an fara yin waʼazin bishara ga dukan alʼummai.</verse>
				<verse number="11">Saʼad da aka kama ku, aka kuma kai ku don a yi muku shariʼa, kada ku damu da abin da za ku faɗa. Sai dai ku faɗi abin da aka ba ku a lokacin. Gama ba ku kuke magana ba, Ruhu Mai Tsarki ne.</verse>
				<verse number="12">“Ɗanʼuwa zai ba da ɗanʼuwa a kashe. Mahaifi zai ba da ɗansa. ʼYaʼya za su tayar wa iyayensu, su kuma sa a kashe su.</verse>
				<verse number="13">Dukan mutane za su ƙi ku saboda ni, amma wanda ya tsaya da ƙarfi har ƙarshe, zai sami ceto.</verse>
				<verse number="14">“Saʼad da kuka ga ‘abin ƙyama, mai kawo hallaka’ tsaye inda bai kamata ba--mai karatu ya gane-to, sai waɗanda suke a Yahudiya su gudu zuwa duwatsu.</verse>
				<verse number="15">Kada wani da yake kan rufin gidansa yǎ sauka, ko yǎ shiga gida don yǎ ɗauki wani abu.</verse>
				<verse number="16">Kada wani da yake gona kuma yǎ koma don ɗaukar rigarsa.</verse>
				<verse number="17">Kaiton mata masu ciki, da mata masu renon ʼyaʼya a waɗancan kwanakin!</verse>
				<verse number="18">Ku yi adduʼa, kada wannan yǎ faru a lokacin sanyi.</verse>
				<verse number="19">Domin waɗancan kwanakin za su zama kwanaki na baƙin ciki, waɗanda ba a taɓa yin irin ba tun farkon halitta, har yǎ zuwa yanzu, ba kuwa za a sāke yin irinsa ba.</verse>
				<verse number="20">Da ba don Ubangiji ya rage kwanakin nan ba, da ba wani da zai tsira. Amma saboda zaɓaɓɓu waɗanda ya zaɓa, sai ya rage kwanakin.</verse>
				<verse number="21">A lokacin nan, in wani ya ce muku, ‘Duba, ga Kiristi nan!’ Ko kuwa, ‘Duba, ga shi can!’ Kada ku gaskata.</verse>
				<verse number="22">Domin Kiristi na ƙarya masu yawa, da annabawan ƙarya za su fiffito, su kuma aikata alamu da ayyukan banmamaki, don su ruɗi zaɓaɓɓu, in zai yiwu.</verse>
				<verse number="23">Amma ku kula! Na dai gaya muku kome tun da wuri.</verse>
				<verse number="24">“Amma waɗancan kwanaki, bayan baƙin azaban nan, “ ‘rana za ta yi duhu, wata kuma ba zai ba da haskensa ba;</verse>
				<verse number="25">taurari za su fāffāɗo daga sararin sama. Za a kuma girgiza manyan abubuwan da suke a sararin sama.’</verse>
				<verse number="26">“A saʼan nan, mutane za su ga Ɗan Mutum yana zuwa cikin gizagizai, da iko, da ɗaukaka mai girma.</verse>
				<verse number="27">Zai kuma aiko malaʼikunsa su tattaro zaɓaɓɓunsa daga kusurwoyi huɗun nan, daga iyakar duniya har yǎ zuwa iyakar sama.</verse>
				<verse number="28">“To, sai ku yi koyi da itacen ɓaure. Da zarar rassansa suka yi taushi, ganyayensa kuma suka toho, kun san cewa damina ta yi kusa ke nan.</verse>
				<verse number="29">Haka ma, in kuka ga waɗannan abubuwa suna faruwa, ku san cewa ya yi kusan zuwa, yana dab da bakin ƙofa.</verse>
				<verse number="30">Gaskiya nake gaya muku, zamanin nan ba zai shuɗe ba sai duk abubuwan nan sun faru.</verse>
				<verse number="31">Sama da ƙasa za su shuɗe, amma kalmomina ba za su taɓa shuɗewa ba.</verse>
				<verse number="32">“Game da wannan rana ko saʼa kuwa, ba wanda ya sani, ko malaʼikun da suke sama ma, ko Ɗan, sai Uban kaɗai.</verse>
				<verse number="33">Ku yi zaman tsaro! Ku zauna a shirye! Don ba ku san lokacin da shi zai zo ba.</verse>
				<verse number="34">Yana kama da mutumin da zai yi tafiya: Yakan bar gidansa a hannun bayinsa, kowa da nasa aikin da aka ba shi, yǎ kuma ce wa wanda yake gadin ƙofa, yǎ yi tsaro.</verse>
				<verse number="35">“Saboda haka, sai ku yi zaman tsaro, domin ba ku san lokacin da maigidan zai dawo ba--ko da yamma ne, ko da tsakar dare ne, ko lokacin da zakara na cara ne, ko kuma da safe ne.</verse>
				<verse number="36">In ya zo kwaram, kada ka bari yǎ tarar da kai kana barci.</verse>
				<verse number="37">Abin da na faɗa muku, na faɗa wa kowa: ‘Ku yi tsaro!’ ”</verse>
			</chapter>
			<chapter number="14">
				<verse number="1">To, Bikin Ƙetarewa da kuma Bikin Burodi Marar Yisti kuwa sun rage kwana biyu a yi, sai manyan firistoci da malaman dokoki, suna neman wani dalilin kawai su kama Yesu, su kashe.</verse>
				<verse number="2">Suka ce, “Ba a lokacin Biki ba, don kada mutane su yi tawaye.”</verse>
				<verse number="3">Yayinda yake a Betani, a gidan wani mutum da ake kira Siman Kuturu, yana cin abinci, sai wata mace ta zo da wani ɗan tandu na turaren alabasta da aka yi da nardi zalla, mai tsadan gaske. Ta fasa tandun, ta kuma zuba turaren a kansa.</verse>
				<verse number="4">Waɗansu daga cikin waɗanda suke wurin, cikin fushi, suka ce wa juna, “Me ya sa za a ɓata turaren nan haka?</verse>
				<verse number="5">Da an sayar da shi, ai, da an sami kuɗi fiye da albashi na shekara guda, kuɗin kuma a ba wa matalauta. Sai suka tsauta mata cikin fushi.”</verse>
				<verse number="6">Yesu ya ce, “Ku ƙyale ta. Don me kuke damunta? Ta yi abu mai kyau a gare ni.</verse>
				<verse number="7">Matalauta kam suna tare da ku kullum, za ku kuma iya taimakonsu duk lokacin da kuke so. Amma ni ba zan kasance da ku kullum ba.</verse>
				<verse number="8">Ta yi abin da ta iya yi. Ta zuba turare a jikina kafin lokaci, don shirin janaʼizata.</verse>
				<verse number="9">Gaskiya nake gaya muku, duk inda aka yi waʼazin bishara koʼina a duniya, za a faɗi abin da ta yi, domin tunawa da ita.”</verse>
				<verse number="10">Sai Yahuda Iskariyot, ɗaya daga cikin Sha Biyun, ya je wajen manyan firistoci don yǎ bashe Yesu a gare su.</verse>
				<verse number="11">Suka yi murna da jin haka, suka yi alkawari za su ba shi kuɗi. Don haka, ya fara neman zarafin ba da shi.</verse>
				<verse number="12">A rana ta fari ta Bikin Burodi Marar Yisti, lokacin da akan yanka ɗan ragon hadayar kafara, bisa ga alʼada ta tunawa da Bikin Ƙetarewa, almajiran Yesu suka tambaye shi, suka ce, “Ina kake so mu je mu yi maka shirin cin Bikin Ƙetarewa?”</verse>
				<verse number="13">Sai ya aiki biyu daga cikin almajiransa, ya ce, “Ku shiga cikin birni, za ku sadu da wani ɗauke da tulun ruwa. Ku bi shi.</verse>
				<verse number="14">Gidan da ya shiga, ku gaya wa maigidan cewa, ‘Malam yana tambaya: Ina ɗakin baƙina, inda zan ci Bikin Ƙetarewa tare da almajiraina?’</verse>
				<verse number="15">Zai nuna muku wani babban ɗakin sama da aka shirya domin baƙi. Ku yi mana shirin a can.”</verse>
				<verse number="16">Almajiran suka tafi, suka shiga cikin birnin, suka kuwa tarar da kome kamar yadda Yesu ya faɗa musu. Sai suka shirya Bikin Ƙetarewa.</verse>
				<verse number="17">Da yamma ta yi, sai Yesu ya zo tare da Sha Biyun.</verse>
				<verse number="18">Yayinda suke cin abinci a tebur, sai ya ce, “Gaskiya nake gaya muku, ɗaya daga cikinku zai bashe ni, wani wanda yake ci tare da ni.”</verse>
				<verse number="19">Suka cika da baƙin ciki, da ɗaya-ɗaya suka ce masa, “Tabbatace, ba ni ba ne, ko?”</verse>
				<verse number="20">Ya ce, “Ɗaya daga cikin Sha Biyun ne, wanda yake ci tare da ni a kwano.</verse>
				<verse number="21">Ɗan Mutum zai tafi kamar yadda yake a rubuce game da shi, amma kaiton mutumin da ya bashe Ɗan Mutum! Zai fi masa, da ba a haife shi ba.”</verse>
				<verse number="22">Yayinda suke cin abinci, sai Yesu ya ɗauki burodi, ya yi godiya, ya kakkarya, ya ba wa almajiransa, yana cewa, “Ku karɓa, wannan jikina ne.”</verse>
				<verse number="23">Sai kuma ya ɗauki kwaf ruwan inabi, ya yi godiya, ya kuma miƙa musu, dukansu suka sha daga ciki.</verse>
				<verse number="24">Sai ya ce musu, “Wannan jinina ne na alkawari, wanda aka zubar da shi saboda mutane da yawa.</verse>
				<verse number="25">Gaskiya nake gaya muku, ‘Ba zan ƙara sha daga ʼyaʼyan inabi ba, sai ranan nan, da zan sha shi sabo a mulkin Allah.’ ”</verse>
				<verse number="26">Da suka rera waƙa, sai suka fita, suka tafi Dutsen Zaitun.</verse>
				<verse number="27">Yesu ya ce musu, “Dukanku za ku ja da baya ku bar ni, gama yana a rubuce, cewa: “ ‘Zan bugi makiyayin tumaki, tumakin kuwa za su warwatse.’</verse>
				<verse number="28">Amma bayan na tashi, zan sha gabanku zuwa Galili.”</verse>
				<verse number="29">Bitrus ya ce, “Ko da duka sun ja da baya suka bar ka, ba zan bar ka ba.”</verse>
				<verse number="30">Yesu ya ce, “Gaskiya nake faɗa maka, yau-I, da daren nan-kafin zakara yǎ yi cara sau biyu kai da kanka za ka yi mūsun sanina sau uku.”</verse>
				<verse number="31">Amma Bitrus ya yi ta nanatawa da ƙarfi, ya ce, “Ko da zan mutu tare da kai, ba zan taɓa yin mūsun saninka ba.” Duk sauran ma suka ce haka.</verse>
				<verse number="32">Suka tafi wani wurin da ake kira Getsemane, Yesu ya kuma ce wa almajiransa, “Ku zauna a nan, yayinda ni kuwa in yi adduʼa.”</verse>
				<verse number="33">Ya tafi tare da Bitrus, Yaƙub da kuma Yohanna. Sai ya fara baƙin ciki da damuwa ƙwarai.</verse>
				<verse number="34">Sai ya ce musu, “Raina yana cike da baƙin ciki har ma kamar zan mutu. Ku dakata a nan ku yi tsaro.”</verse>
				<verse number="35">Sai ya yi gaba kaɗan, ya fāɗi a ƙasa, ya yi adduʼa, ya ce in mai yiwuwa ne, a ɗauke masa wannan saʼa.</verse>
				<verse number="36">Ya ce, “Ya Abba, Uba, kome mai yiwuwa ne a gare ka. Ka ɗauke mini wannan kwaf. Amma ba abin da nake so ba, sai dai abin da kake so.”</verse>
				<verse number="37">Sai ya koma wajen almajiransa, ya same su suna barci. Ya ce wa Bitrus, “Siman, kana barci ne? Ka kāsa yin tsaro na saʼa ɗaya?</verse>
				<verse number="38">Ku yi tsaro, ku kuma yi adduʼa, domin kada ku fāɗi cikin jaraba. Ruhu yana so, sai dai jiki raunana ne.”</verse>
				<verse number="39">Ya sāke komawa, ya maimata adduʼar da ya yi.</verse>
				<verse number="40">Da ya dawo, ya sāke tarar da su suna barci, domin barci ya cika musu ido. Suka rasa abin da za su ce masa.</verse>
				<verse number="41">Da ya koma sau na uku, sai ya ce musu, “Har yanzu kuna barci, kuna hutawa ba? Ya isa! Lokaci ya yi. Duba an ba da Ɗan Mutum a hannun masu zunubi.</verse>
				<verse number="42">Ku tashi! Mu tafi! Ga mai bashe ni ɗin yana zuwa!”</verse>
				<verse number="43">Yana cikin magana ke nan, sai Yahuda, ɗaya daga cikin Sha Biyun ya bayyana. Ya zo tare da taro da suke riƙe da takuba da sanduna. Manyan firistoci da malaman dokoki, da kuma dattawa ne suka turo taron.</verse>
				<verse number="44">Mai bashe shi ɗin ya riga ya shirya alama da su, cewa, “Wanda na yi wa sumba, shi ne mutumin, ku kama shi, ku riƙe sosai.”</verse>
				<verse number="45">Nan da nan Yahuda ya je wurin Yesu, ya ce, “Rabbi!” Ya kuma yi masa sumba.</verse>
				<verse number="46">Mutanen kuwa suka kama Yesu, suka riƙe shi.</verse>
				<verse number="47">Sai wani cikin waɗanda suke tsattsaye kusa ya zāre takobinsa, ya sare kunnen bawan babban firist.</verse>
				<verse number="48">Yesu ya ce, “Ina jagoran wani tawaye ne da kuka fito da takuba da kuma sanduna domin ku kama ni?</verse>
				<verse number="49">Kowace rana ina tare da ku, ina koyarwa a filin haikali, ba ku kama ni ba. Amma dole a cika Nassi.”</verse>
				<verse number="50">Sai kowa ya yashe shi ya gudu.</verse>
				<verse number="51">Wani saurayin da ba ya sanye da kome sai rigar lilin, yana bin Yesu. Da suka yi ƙoƙarin kama shi,</verse>
				<verse number="52">sai ya gudu ya bar rigarsa, ya gudu tsirara.</verse>
				<verse number="53">Suka kai Yesu wajen babban firist, sai dukan manyan firistoci, dattawa da kuma malaman dokoki suka taru.</verse>
				<verse number="54">Bitrus ya bi shi daga nesa, har cikin filin gidan babban firist. A can, ya zauna tare da masu gadi, yana jin ɗumin wuta.</verse>
				<verse number="55">Manyan firistoci da dukan ʼyan Majalisa, suka shiga neman shaidar laifin da za a tabbatar a kan Yesu, domin su kashe shi. Amma ba su sami ko ɗaya ba.</verse>
				<verse number="56">Da yawa suka ba da shaidar ƙarya a kansa, amma shaidarsu ba ta zo ɗaya ba.</verse>
				<verse number="57">Sai waɗansu suka miƙe tsaye, suka ba da wannan shaida ƙarya a kansa, suka ce,</verse>
				<verse number="58">“Mun ji shi ya ce, ‘Zan rushe wannan haikali da mutum ya gina, cikin kwana uku, in sāke gina wani wanda ba ginin mutum ba.’ ”</verse>
				<verse number="59">Duk da haka ma, shaidarsu ba ta zo ɗaya ba.</verse>
				<verse number="60">Sai babban firist ya tashi a gabansu, ya tambayi Yesu, ya ce, “Ba za ka amsa ba? Wane shaida ke nan waɗannan mutane suke kawowa a kanka?”</verse>
				<verse number="61">Amma Yesu ya yi shiru, bai kuwa amsa ba. Babban firist ya sāke tambayarsa, ya ce, “Kai ne Kiristi, Ɗan Mai Albarka?”</verse>
				<verse number="62">Yesu ya ce, “Ni ne. Za ku kuwa ga Ɗan Mutum yana zaune a hannun dama na Mai Iko, yana kuma zuwa a cikin gizagizan sama.”</verse>
				<verse number="63">Babban firist ya yage tufafinsa, ya yi ce, “Ina dalilin neman waɗansu shaidu kuma?</verse>
				<verse number="64">Kun dai ji saɓon. Me kuka gani?” Duka suka yanke masa hukuncin kisa.</verse>
				<verse number="65">Sai waɗansu suka fara tattofa masa miyau, suka rufe masa idanu, suka bubbuge shi da hannuwansu, suka ce, “Yi annabci!” Masu gadin kuma suka ɗauke shi, suka yi masa duka.</verse>
				<verse number="66">Yayinda Bitrus yake ƙasa a filin gidan, sai wata yarinya, baiwa, ɗaya daga cikin maʼaikatan babban firist, ta zo can.</verse>
				<verse number="67">Da ta ga Bitrus yana jin ɗumi, sai ta dube shi da kyau. Ta ce, “Kai ma kana tare da Yesu, Banazare.”</verse>
				<verse number="68">Amma ya yi mūsu, ya ce, “Ban san abin da kike magana ba, balle ma in fahimce ki.” Sai ya fita zuwa zaure.</verse>
				<verse number="69">Da baiwar ta gan shi a can, sai ta sāke gaya wa waɗanda suke tsattsaye a wurin, ta ce, “Wannan mutum yana ɗaya daga cikinsu.”</verse>
				<verse number="70">Sai ya sāke yin musu. Bayan ɗan lokaci kaɗan, sai waɗanda suke tsattsaye kusa suka ce wa Bitrus, “Lalle, kana ɗaya daga cikinsu, gama kai mutumin Galili ne.”</verse>
				<verse number="71">Sai ya fara laʼantar kansa, yana rantsuwa musu, yana cewa, “Ban san wannan mutumin da kuke magana a kai ba.”</verse>
				<verse number="72">Nan da nan zakara ya yi cara sau na biyu. Sai Bitrus ya tuna da maganar da Yesu ya yi masa, cewa: “Kafin zakara yǎ yi cara sau biyu: za ka yi mūsun sanina sau uku.” Sai ya fashe da kuka.</verse>
			</chapter>
			<chapter number="15">
				<verse number="1">Da sassafe, sai manyan firistoci tare da dattawa, da malaman dokoki, da dukan Majalisa, suka yanke shawara. Suka ɗaure Yesu, suka kai shi, suka miƙa shi ga Bilatus.</verse>
				<verse number="2">Bilatus ya yi tambaya, ya ce, “Kai ne Sarkin Yahudawa?” Yesu ya amsa, ya ce, “I, haka yake, kamar yadda ka faɗa.”</verse>
				<verse number="3">Manyan firistoci suka zarge shi a kan abubuwa da yawa.</verse>
				<verse number="4">Don haka Bilatus ya sāke tambayarsa, ya ce, “Ba za ka amsa ba? Dubi abubuwa da yawa da suke zarginka da su.”</verse>
				<verse number="5">Amma har yanzu, Yesu bai ba da amsa ba, Bilatus ya yi mamaki.</verse>
				<verse number="6">Yanzu fa, alʼada ce a lokacin Bikin, a saki ɗan kurkuku guda wanda mutane suka roƙa.</verse>
				<verse number="7">Wani mutumin da ake kira Barabbas, yana a kurkuku, tare da waɗansu ʼyan tawaye da suka yi kisankai a lokacin wani hargitsi.</verse>
				<verse number="8">Taron suka matso, suka ce roƙi Bilatus yǎ yi musu abin da ya saba yi.</verse>
				<verse number="9">Bilatus ya yi tambaya, ya ce, “Kuna so in sakar muku Sarkin Yahudawa?”</verse>
				<verse number="10">Don ya san saboda kishi ne manyan firistoci suka ba da Yesu a gare shi.</verse>
				<verse number="11">Amma manyan firistoci suka zuga taron su sa a saki Barabbas, a maimakon Yesu.</verse>
				<verse number="12">Bilatus ya tambaye su, ya ce, “To, me zan yi da wanda kuke ce da shi, sarkin Yahudawa?”</verse>
				<verse number="13">Suka yi ihu, suka ce, “A gicciye shi!”</verse>
				<verse number="14">Bilatus ya yi tambaya, ya ce, “Don me? Wane laifi ya yi?” Amma suka ƙara yin ihu suna cewa, “A gicciye shi!”</verse>
				<verse number="15">Don son yǎ faranta wa taron rai, sai Bilatus ya sakar musu Barabbas. Ya sa aka yi wa Yesu bulala, saʼan nan ya ba da shi a gicciye.</verse>
				<verse number="16">Sojojin suka tafi da Yesu cikin fadar gwamna (wato, Firetoriyum), suka kira dukan kamfanin sojoji wuri ɗaya.</verse>
				<verse number="17">Suka sa masa wata riga mai launin shunayya, suka kuma tuƙa rawanin ƙaya suka sa masa.</verse>
				<verse number="18">Sai suka fara ce masa, “Ranka yǎ daɗe sarkin Yahudawa!”</verse>
				<verse number="19">Suka dinga bugunsa a ka da sanda, suka tattofa masa miyau. Suka durƙusa suka yi masa ban girma na baʼa.</verse>
				<verse number="20">Bayan da suka gama yin masa baʼa, suka tuɓe rigar mai launin shunayyar, suka sa masa nasa tufafi. Sai suka tafi da shi don a gicciye shi.</verse>
				<verse number="21">Sai ga wani mutum daga Sairin da ake kira Siman, mahaifin Alekzanda da Rufus, yana wucewa kan hanyarsa daga ƙauye. Sai suka tilasta shi yǎ ɗauki gicciyen.</verse>
				<verse number="22">Suka kawo Yesu a wurin da ake kira Golgota (wanda yake nufin Wurin Ƙoƙon Kai.)</verse>
				<verse number="23">Sai suka miƙa masa ruwan inabi gauraye da mur, don yǎ rage zafi, amma bai sha ba.</verse>
				<verse number="24">Sai suka gicciye shi. Suka rarraba tufafinsa, suka jefa ƙuriʼa a kansu don su ga abin da kowa zai samu.</verse>
				<verse number="25">Saʼa ta uku na safe ce kuwa aka gicciye shi.</verse>
				<verse number="26">Akwai rubutu na zarginsa, da ya ce, “SARKIN YAHUDAWA.”</verse>
				<verse number="27">Suka gicciye ʼyan fashi biyu tare da shi, ɗaya a damansa, ɗayan kuma a hagunsa.</verse>
				<verse number="28"></verse>
				<verse number="29">Masu wucewa suka zazzage shi. Suka kaɗa kai suna cewa, “To, kai da za ka rushe haikali ka kuma gina shi a kwana uku,</verse>
				<verse number="30">sai ka sauko daga gicciyen, ka ceci kanka!”</verse>
				<verse number="31">Haka kuma, manyan firistoci da malaman dokoki suka yi masa baʼa a junansu, suna cewa, “Ya ceci waɗansu, amma ya kāsa ceton kansa!</verse>
				<verse number="32">Bari wannan Kiristi, wannan Sarkin Israʼila, yǎ sauko yanzu daga gicciye, don mu ga mu kuma gaskata.” Waɗanda aka gicciye tare da shi ma suka zazzage shi.</verse>
				<verse number="33">Daga saʼa ta shida har zuwa saʼa ta tara na rana, duhu ya rufe dukan ƙasar.</verse>
				<verse number="34">A daidai saʼa ta tara na rana, sai Yesu ya ɗaga murya da ƙarfi, ya ce, “Eloi, Eloi, lama sabaktani?” Wanda yake nufin, “Ya Allahna, Ya Allahna, don me ka yashe ni?”</verse>
				<verse number="35">Da waɗansu cikin waɗanda suke tsattsaye kusa da wurin suka ji haka, suka ce, “Ku saurara, yana kiran Eliya.”</verse>
				<verse number="36">Wani mutum ya ruga ya je ya jiƙo soso da ruwan tsami, ya soka a sanda ya miƙa wa Yesu yǎ sha. Ya ce, “Ku ƙyale shi. Bari mu ga ko Eliya zai zo yǎ saukar da shi.”</verse>
				<verse number="37">Da murya mai ƙarfi, Yesu ya ja numfashinsa na ƙarshe.</verse>
				<verse number="38">Labulen haikali kuwa ya yage kashi biyu, daga sama har ƙasa.</verse>
				<verse number="39">Da jarumin da yake tsaye a gaban Yesu ya ji muryarsa, ya kuma ga yadda ya mutu, sai ya ce, “Gaskiya, wannan mutum Ɗan Allah ne!”</verse>
				<verse number="40">Waɗansu mata suna ƙallo daga nesa. A cikinsu kuwa akwai Maryamu Magdalin, Maryamu mahaifiyar Yaƙub ƙarami da Yosi, da kuma Salome.</verse>
				<verse number="41">A Galili waɗannan mata ne suka riƙa binsa suna yin masa hidima. Waɗansu mata da yawa da suka zo tare da shi daga Urushalima, su ma suna nan a can.</verse>
				<verse number="42">Ranar kuwa ita ce ranar Shirye-shirye, (wato, ana washegari Asabbaci). Saboda haka, da yamma ta yi, sai</verse>
				<verse number="43">Yusuf daga Arimateya, wani sanannen ɗan Majalisa, wanda dā ma yake jiran zuwan mulkin Allah, ya je wajen Bilatus ba tsoro, ya roƙa a ba shi jikin Yesu.</verse>
				<verse number="44">Bilatus ya yi mamaki da ya ji cewa Yesu ya riga ya mutu. Sai ya kira jarumin ya tambaye shi ko Yesu ya riga ya mutu.</verse>
				<verse number="45">Da ya ji ta bakin jarumin cewa haka ne, sai ya ba wa Yusuf jikin.</verse>
				<verse number="46">Sai Yusuf ya kawo zanen lilin, ya saukar da jikin, ya nannaɗe shi da lilin ɗin, saʼan nan ya sa shi a kabarin da aka fafe a cikin dutse. Sai ya gungura wani dutse ya rufe bakin kabarin.</verse>
				<verse number="47">Maryamu Magdalin da Maryamu uwar Yosi sun ga inda aka kwantar da shi.</verse>
			</chapter>
			<chapter number="16">
				<verse number="1">Da Asabbaci ya wuce, sai Maryamu Magdalin, Maryamu mahaifiyar Yaƙub, da kuma Salome suka sayi kayan ƙanshi domin su je su shafa wa jikin Yesu.</verse>
				<verse number="2">A ranar farko ta mako, da sassafe, bayan fitowar rana, suna kan hanyarsu zuwa kabarin ke nan,</verse>
				<verse number="3">sai suka tambaye juna suka ce, “Wane ne zai gungura mana dutsen daga bakin kabarin?”</verse>
				<verse number="4">Amma da suka ɗaga kai, sai suka ga cewa, an riga an gungura dutsen. Dutsen kuwa babba ne.</verse>
				<verse number="5">Da suna shiga cikin kabarin, sai suka ga wani saurayi sanye da farar riga, yana zaune a hannun dama, sai suka firgita.</verse>
				<verse number="6">Ya ce, “Kada ku firgita. Kuna neman Yesu Banazare wanda aka gicciye ne. Ya tashi! Ba ya nan. Ku dubi inda aka kwantar da shi.</verse>
				<verse number="7">Amma ku tafi ku gaya wa almajiransa da kuma Bitrus, cewa, ‘Ya sha gabanku zuwa Galili. Can za ku gan shi, kamar yadda ya faɗa muku.’ ”</verse>
				<verse number="8">Da rawan jiki da kuma ruɗewa, matan suka fita a guje daga kabarin. Ba su kuwa gaya wa kowa ba, don suna tsoro.</verse>
				<verse number="9">Da Yesu ya tashi daga matattu da safe, a ranar farko ta mako, ya fara bayyana ga Maryamu Magdalin, wadda ya fitar da aljanu bakwai daga cikinta.</verse>
				<verse number="10">Ta je ta gaya wa waɗanda dā suke tare da shi, waɗanda kuma suke makoki da kuka.</verse>
				<verse number="11">Da suka ji cewa Yesu yana da rai, har ma ta gan shi, ba su gaskata ba.</verse>
				<verse number="12">Daga baya Yesu ya bayyana a wani kamanni dabam ga biyunsu, lokacin da suke tafiya a ƙauye.</verse>
				<verse number="13">Waɗannan kuwa suka koma suka shaida wa sauran, amma su ma ba su gaskata ba.</verse>
				<verse number="14">Bayan haka, Yesu ya bayyana ga Sha Ɗayan, yayinda suke cin abinci. Ya tsauta musu a kan rashin bangaskiyarsu, da yadda suka ƙi gaskata waɗanda suka gan shi bayan ya tashi.</verse>
				<verse number="15">Ya ce, musu, “Ku tafi cikin dukan duniya, ku yi waʼazin bishara ga dukan halitta.</verse>
				<verse number="16">Duk wanda ya gaskata, aka kuma yi masa baftisma, zai sami ceto. Amma duk wanda bai gaskata ba kuwa, zai hallaka.</verse>
				<verse number="17">Waɗannan alamu za su kasance tare da waɗanda suka gaskata: A cikin sunana za su fitar da aljanu, za su yi magana da sababbin harsuna.</verse>
				<verse number="18">Za su ɗauki macizai da hannuwansu. In kuwa suka sha mugun ɗafi, ba zai cuce su ba ko kaɗan. Za su ɗibiya hannuwansu a kan marasa lafiya, su kuwa warke.”</verse>
				<verse number="19">Bayan Ubangiji Yesu ya yi musu magana, sai aka ɗauke shi zuwa sama, ya kuma zauna a hannun dama na Allah.</verse>
				<verse number="20">Sai almajiran suka fita, suka yi waʼazi koʼina. Ubangiji kuwa ya yi aiki tare da su, ya tabbatar da maganarsa ta wurin alamu da suke biye da maganar.</verse>
			</chapter>
		</book>
		<book number="42">
			<chapter number="1">
				<verse number="1">Mutane da yawa sun ɗau niyyar rubuta labarin abubuwan da aka cika a cikinmu,</verse>
				<verse number="2">kamar yadda muka karɓe su daga waɗanda tun farko shaidu ne da kuma masu hidimar bishara.</verse>
				<verse number="3">Saboda haka, da yake ni da kaina na binciko kome a hankali daga farko, na ga ya yi kyau in rubuta maka labarin dalla-dalla, ya mafifici Tiyofilus,</verse>
				<verse number="4">don ka san gaskiyar abubuwan da aka koya maka.</verse>
				<verse number="5">A lokacin da Hiridus ne yake sarautar Yahudiya, an yi wani firist mai suna Zakariya, na sashin firistoci gidan Abiya. Matarsa Elizabet ma ʼyar zuriyar Haruna ce.</verse>
				<verse number="6">Dukansu biyu kuwa masu adalci ne a gaban Allah, suna kuma bin umarnan Ubangiji da farillansa duka da halin rashin zargi.</verse>
				<verse number="7">Sai dai ba su da ʼyaʼya, domin Elizabet bakararriya ce; kuma dukansu biyu sun tsufa.</verse>
				<verse number="8">Wata rana da lokacin aikin firistoci na sashen Zakariya na yin hidima ya kewayo, yana kuma cikin hidimarsa ta firist a gaban Allah,</verse>
				<verse number="9">sai aka zaɓe shi ta wurin ƙuriʼa, bisa ga alʼadar aikin firist, yǎ shiga haikalin Ubangiji yǎ ƙone turare.</verse>
				<verse number="10">Da lokacin ƙone turare ya yi, duk taron masu sujada suna a waje suna adduʼa.</verse>
				<verse number="11">Sai malaʼikan Ubangiji ya bayyana gare shi, tsaye a dama da bagaden turare.</verse>
				<verse number="12">Da Zakariya ya gan shi sai ya firgita, tsoro kuma ya kama shi.</verse>
				<verse number="13">Amma malaʼikan ya ce masa: “Kada ka ji tsoro, Zakariya; an ji adduʼarka. Matarka Elizabet za ta haifa maka ɗa, za ka kuma ba shi suna Yohanna.</verse>
				<verse number="14">Zai zama abin murna da farin ciki a gare ka, mutane da yawa kuwa za su yi murna don haihuwarsa,</verse>
				<verse number="15">gama zai zama mai girma a gaban Ubangiji. Ba kuwa zai taɓa shan ruwan inabi ko wani abu mai sa maye ba. Zai cika da Ruhu Mai Tsarki tun haihuwa.</verse>
				<verse number="16">Shi ne zai juye mutanen Israʼila da yawa zuwa wurin Ubangiji Allahnsu.</verse>
				<verse number="17">Zai sha gaban Ubangiji, a ruhu da kuma iko irin na Eliya, domin yǎ juye zukatan iyaye ga ʼyaʼyansu, marasa biyayya kuma ga zama masu biyayya-don yǎ kintsa mutane su zama shiryayyu domin Ubangiji.”</verse>
				<verse number="18">Sai Zakariya ya tambayi malaʼikan, ya ce, “Yaya zan tabbatar da wannan? Ga ni tsoho, matana kuma ta kwana biyu.”</verse>
				<verse number="19">Malaʼikan ya ce, “Ni ne Jibraʼilu. Ina tsaya a gaban Allah, an kuma aiko ni in yi maka magana, in kuma faɗa maka wannan labari mai daɗi.</verse>
				<verse number="20">Yanzu za ka zama bebe, ba za ka ƙara iya magana ba sai ranar da wannan magana ta cika, saboda ba ka gaskata da kalmomina waɗanda za su zama gaskiya a daidai lokacinsu ba.”</verse>
				<verse number="21">Ana cikin haka, mutane suna jiran Zakariya, suna kuma mamaki mene ne ya sa ya daɗe haka a cikin haikali.</verse>
				<verse number="22">Da ya fito, bai iya yin musu magana ba. Sai suka gane, ya ga wahayi ne a haikali, domin ya dinga yin musu alamu, amma ya kāsa yin magana.</verse>
				<verse number="23">Da lokacin hidimarsa ya cika, sai ya koma gida.</verse>
				<verse number="24">Bayan wannan, matarsa Elizabet ta yi ciki, ta kuma riƙa ɓuya har wata biyar.</verse>
				<verse number="25">Sai ta ce, “Ubangiji ne ya yi mini wannan. A waɗannan kwanaki ya nuna tagomashinsa ya kuma kawar mini da kunya a cikin mutane.”</verse>
				<verse number="26">A wata na shida, sai Allah ya aiki malaʼika Jibraʼilu zuwa Nazaret, wani gari a Galili,</verse>
				<verse number="27">gun wata budurwar da aka yi alkawarin aurenta ga wani mutum mai suna Yusuf daga zuriyar Dawuda. Sunan budurwar Maryamu.</verse>
				<verse number="28">Malaʼikan ya je wurinta ya ce, “A gaishe ki, ya ke da kika sami tagomashi ƙwarai! Ubangiji yana tare da ke.”</verse>
				<verse number="29">Maryamu ta damu ƙwarai da kalmominsa, tana tunani wace irin gaisuwa ce haka?</verse>
				<verse number="30">Amma malaʼikan ya ce mata, “Kada ki ji tsoro, Maryamu, kin sami tagomashi a wurin Allah.</verse>
				<verse number="31">Ga shi za ki yi ciki ki kuma haifi ɗa, za ki kuma ba shi suna Yesu.</verse>
				<verse number="32">Zai zama mai girma, za a kuma kira shi Ɗan Maɗaukaki. Ubangiji Allah zai ba shi gadon sarautar mahaifinsa Dawuda,</verse>
				<verse number="33">zai yi mulkin gidan Yaƙub har abada, mulkinsa kuma ba zai taɓa ƙare ba.”</verse>
				<verse number="34">Maryamu ta tambayi malaʼikan ta ce, “Yaya wannan zai yiwu, da yake ni budurwa ce?”</verse>
				<verse number="35">Malaʼikan ya amsa, ya ce, “Ruhu Mai Tsarki zai sauko miki, ikon Maɗaukaki kuma zai rufe ke. Saboda haka, Mai Tsarkin nan da za a haifa, za a kira shi Ɗan Allah.</verse>
				<verse number="36">ʼYarʼuwarki Elizabet ma za ta haifi ɗa a tsufanta, ita da aka ce bakararriya, ga shi tana a watanta na shida.</verse>
				<verse number="37">Gama ba abin da zai gagari Allah.”</verse>
				<verse number="38">Maryamu ta amsa ta ce, “To, ni baiwar Allah ce, bari yǎ zama mini kamar yadda ka faɗa.” Sai malaʼikan ya tafi abinsa.</verse>
				<verse number="39">A lokacin sai Maryamu ta shirya ta gaggauta zuwa wani gari a ƙasar tudu ta Yahudiya,</verse>
				<verse number="40">inda ta shiga gidan Zakariya ta kuma gai da Elizabet.</verse>
				<verse number="41">Da Elizabet ta ji gaisuwar Maryamu, sai jaririn da yake a cikinta ya yi motsi. Elizabet kuma ta cika da Ruhu Mai Tsarki.</verse>
				<verse number="42">Sai ta ɗaga murya da ƙarfi ta ce, “Ke mai albarka ce a cikin mata. Mai albarka ne kuma ɗan da za ki haifa!</verse>
				<verse number="43">Me ya sa na sami wannan tagomashi har da mahaifiyar Ubangijina za ta zo wurina?</verse>
				<verse number="44">Da jin gaisuwarki, sai jaririn da yake cikina ya yi motsi don murna.</verse>
				<verse number="45">Mai albarka ce ita da ta gaskata cewa abin da Ubangiji ya faɗa mata zai cika!”</verse>
				<verse number="46">Sai Maryamu ta ce: “Raina yana ɗaukaka Ubangiji</verse>
				<verse number="47">ruhuna kuma yana farin ciki da Allah Mai Cetona,</verse>
				<verse number="48">gama ya lura da ƙasƙancin baiwarsa. Daga yanzu nan gaba dukan zamanai za su ce da ni mai albarka,</verse>
				<verse number="49">gama Mai Iko Duka ya yi mini manyan abubuwa, sunansa labudda Mai Tsarki ne.</verse>
				<verse number="50">Jinƙansa ya kai ga masu tsoronsa, daga zamani zuwa zamani.</verse>
				<verse number="51">Ya aikata manyan ayyuka da hannunsa; ya watsar da waɗanda suke masu girmankai a zurfin tunaninsu.</verse>
				<verse number="52">Ya saukar da masu mulki daga gadajen sarautarsu amma ya ɗaukaka ƙasƙantattu.</verse>
				<verse number="53">Ya ƙosar da masu yunwa da kyawawan abubuwa amma ya sallami mawadata hannu wofi.</verse>
				<verse number="54">Ya taimaki bawansa Israʼila, yana tunawa yǎ nuna jinƙai</verse>
				<verse number="55">ga Ibrahim da zuriyarsa har abada, kamar yadda ya faɗa wa kakanninmu.”</verse>
				<verse number="56">Maryamu ta zauna da Elizabet kusan wata uku saʼan nan ta koma gida.</verse>
				<verse number="57">Saʼad da kwanaki suka yi don Elizabet ta haihu, sai ta haifi ɗa.</verse>
				<verse number="58">Maƙwabtanta da ʼyanʼuwanta suka ji cewa Ubangiji ya nuna mata jinƙai mai yawa, suka kuma taya ta farin ciki.</verse>
				<verse number="59">A rana ta takwas, sai suka zo don a yi wa yaron kaciya, dā za su sa masa sunan mahaifinsa Zakariya ne,</verse>
				<verse number="60">amma mahaifiyar yaron ta ce, “Aʼa! Za a ce da shi Yohanna.”</verse>
				<verse number="61">Sai suka ce mata, “Ba wani a cikin danginku mai wannan suna.”</verse>
				<verse number="62">Sai suka yi alamu wa mahaifinsa, don su san sunan da zai su a kira yaron.</verse>
				<verse number="63">Ya yi alama a kawo masa allo, a gaban kowa sai ya rubuta, “Sunansa Yohanna.” Dukan mutane kuwa suka yi mamaki.</verse>
				<verse number="64">Nan da nan bakinsa ya buɗe harshensa kuma ya saku, sai ya fara magana yana yabon Allah.</verse>
				<verse number="65">Maƙwabta duk suka cika da tsoro, mutane kuwa suka yi ta yin magana game da dukan waɗannan abubuwa a koʼina a cikin ƙasar tudu ta Yahudiya.</verse>
				<verse number="66">Duk waɗanda suka ji wannan kuwa sun yi mamaki suna cewa, “To, me yaron nan zai zama?” Gama hannun Ubangiji yana tare da shi.</verse>
				<verse number="67">Mahaifinsa Zakariya ya cika da Ruhu Mai Tsarki sai ya yi annabci, ya ce:</verse>
				<verse number="68">“Yabo ya tabbata ga Ubangiji, Allah na Israʼila, domin ya zo ya kuma fanshe mutanensa.</verse>
				<verse number="69">Ya ta da ƙahon ceto dominmu a gidan bawansa Dawuda</verse>
				<verse number="70">(yadda ya yi magana tun tuni ta wurin annabawansa masu tsarki),</verse>
				<verse number="71">cewa zai cece mu daga abokan gābanmu daga kuma hannun dukan waɗanda suke ƙinmu— </verse>
				<verse number="72">don yǎ nuna jinƙai ga kakanninmu, yǎ kuma tuna da alkawarinsa mai tsarki,</verse>
				<verse number="73">rantsuwar da ya yi wa mahaifinmu Ibrahim:</verse>
				<verse number="74">don yǎ kuɓutar da mu daga hannun abokan gābanmu, yǎ kuma sa mu iya yin masa hidima babu tsoro,</verse>
				<verse number="75">cikin tsarki da adalci a gabansa dukan kwanakinmu.</verse>
				<verse number="76">“Kai kuma, ɗana, za a ce da kai annabin Maɗaukaki; gama za ka sha gaban Ubangiji don ka shirya masa hanya,</verse>
				<verse number="77">don ka sanar da mutanensa ceto, ta wurin gafarar zunubansu,</verse>
				<verse number="78">saboda jinƙai na Allahnmu mai ƙauna, hasken nan na ceto zai ɓullo mana daga sama,</verse>
				<verse number="79">don yǎ haskaka a kan waɗanda suke zama cikin duhu, da kuma cikin inuwar mutuwa, don yǎ bi da ƙafafunmu a hanyar salama.”</verse>
				<verse number="80">Yaron kuwa ya yi girma ya kuma ƙarfafa a ruhu; ya zauna a hamada sai lokacin da ya fito a fili ga mutanen Israʼila.</verse>
			</chapter>
			<chapter number="2">
				<verse number="1">A waɗancan kwanaki, Kaisar Augustus ya ba da doka cewa ya kamata a yi ƙidaya a dukan masarautar Roma.</verse>
				<verse number="2">(Wannan ce ƙidaya ta fari da aka yi a lokacin da Kwiriniyus yake gwamnar Suriya.)</verse>
				<verse number="3">Sai kowa ya koma garinsa don a rubuta shi.</verse>
				<verse number="4">Saboda haka Yusuf ma ya haura daga Nazaret a Galili zuwa Yahudiya, ya tafi Betlehem garin Dawuda, don shi daga gida da kuma zuriyar Dawuda ne.</verse>
				<verse number="5">Ya tafi can don a rubuta shi tare da Maryamu, wadda aka yi masa alkawari zai aura, tana kuwa da ciki.</verse>
				<verse number="6">Yayinda suke can, sai lokacin haihuwar jaririn ya yi,</verse>
				<verse number="7">ta kuwa haifi ɗanta na fari. Ta nannaɗe shi a zane ta kuma kwantar da shi cikin wani kwami, don ba su sami ɗaki a masauƙi ba.</verse>
				<verse number="8">Akwai makiyaya masu zama a fili kusa da wurin, suna tsaron garkunan tumakinsu da dare.</verse>
				<verse number="9">Sai wani malaʼikan Ubangiji ya bayyana gare su, ɗaukakar Ubangiji kuma ta haskaka kewaye da su, suka kuwa tsorata ƙwarai.</verse>
				<verse number="10">Amma malaʼikan ya ce musu, “Kada ku ji tsoro. Na kawo muku labari mai daɗi na farin ciki mai yawa ne wanda zai zama domin dukan mutane.</verse>
				<verse number="11">Yau a birnin Dawuda an haifa muku Mai Ceto; shi ne Kiristi Ubangiji.</verse>
				<verse number="12">Wannan zai zama alama a gare ku: Za ku tarar da jariri a nannaɗe a zane kwance a kwami.”</verse>
				<verse number="13">Ba labari sai ga taron rundunar sama suka bayyana tare da malaʼikan, suna yabon Allah suna cewa,</verse>
				<verse number="14">“Ɗaukaka ga Allah a can cikin sama, a duniya kuma salama ga mutane waɗanda tagomashinsa yake bisansu.”</verse>
				<verse number="15">Da malaʼikun suka bar su, su suka koma sama, sai makiyayan suka ce wa juna, “Mu je Betlehem mu ga wannan abin da ya faru, wanda Ubangiji ya sanar mana.”</verse>
				<verse number="16">Sai suka tafi da sauri, suka tarar da Maryamu da Yusuf, da kuma jaririn kwance a kwami.</verse>
				<verse number="17">Saʼad da suka gan shi, sai suka baza maganar da aka gaya musu game da yaron,</verse>
				<verse number="18">duk kuwa waɗanda suka ji wannan, suka yi mamaki a kan abin da makiyayan suka faɗa.</verse>
				<verse number="19">Amma Maryamu ta riƙe dukan waɗannan abubuwa ta kuma yi ta tunaninsu a zuciyarta.</verse>
				<verse number="20">Makiyayan kuwa suka koma, suna ɗaukaka suna kuma yabon Allah saboda dukan abubuwan da suka ji, suka kuma gani, yadda aka gaya musu.</verse>
				<verse number="21">A rana ta takwas, da lokaci ya yi da za a yi masa kaciya, sai aka ba shi suna Yesu, sunan da malaʼika ya ba shi kafin a yi cikinsa.</verse>
				<verse number="22">Da lokacin tsarkakewarsu bisa ga Dokar Musa ya cika, sai Yusuf da Maryamu suka ɗauke shi suka haura zuwa Urushalima don su miƙa shi ga Ubangiji</verse>
				<verse number="23">(yadda yake a rubuce a Dokar Ubangiji cewa, “Kowane ɗan fari, za a keɓe shi ga Ubangiji.” ),</verse>
				<verse number="24">don kuma su miƙa hadaya bisa ga abin da aka faɗa a Dokar Ubangiji cewa: “kurciyoyi biyu ko ʼyan tattabarai biyu.”</verse>
				<verse number="25">To, akwai wani mutum a Urushalima mai suna Siman, shi mai adalci da kuma mai ibada. Yana jiran fansar Israʼila, Ruhu Mai Tsarki kuwa yana tare da shi.</verse>
				<verse number="26">An bayyana masa ta wurin Ruhu Mai Tsarki cewa ba zai mutu ba sai ya ga Kiristi na Ubangiji.</verse>
				<verse number="27">Da Ruhu ya iza shi, sai ya shiga cikin filin haikali. Saʼad da iyayen suka kawo jaririn nan Yesu don su yi masa abin da alʼadar Doka ta bukaci,</verse>
				<verse number="28">sai Siman ya karɓi yaron a hannuwansa ya yabi Allah, yana cewa:</verse>
				<verse number="29">“Ya Ubangiji Mai Iko Duka, kamar yadda ka yi alkawari, yanzu ka sallami bawanka lafiya.</verse>
				<verse number="30">Gama idanuna sun ga cetonka,</verse>
				<verse number="31">wanda ka shirya a gaban dukan mutane,</verse>
				<verse number="32">haske don bayyanawa ga Alʼummai da kuma ɗaukaka ga mutanenka Israʼila.”</verse>
				<verse number="33">Mahaifin yaron da kuma mahaifiyarsa suka yi mamaki abin da aka faɗa game da shi.</verse>
				<verse number="34">Saʼan nan Siman ya sa musu albarka ya ce wa Maryamu mahaifiyarsa: “An ƙaddara yaron nan yǎ zama sanadin fāɗuwa da tashin mutane da yawa a Israʼila, zai kuma zama alamar da mutane ba za su so ba,</verse>
				<verse number="35">ta haka za a fallasa tunanin zukatan mutane da yawa. Ke ma, takobi zai soki zuciyarki.”</verse>
				<verse number="36">Akwai wata annabiya ma, mai suna Anna, diyar Fanuwel, na kabilar Asher. Ta tsufa kutuf; ta yi zama da mijinta shekaru bakwai bayan sun yi aure,</verse>
				<verse number="37">ta kuwa zama gwauruwa sai da ta kai shekaru tamanin da huɗu. Ba ta taɓa barin haikali ba, tana sujada dare da rana, tana kuma azumi da adduʼa.</verse>
				<verse number="38">Tana haurawa wurinsu ke nan a wannan lokaci, sai ta yi wa Allah godiya ta kuma yi magana game da yaron nan ga dukan waɗanda suke sauraron fansar Urushalima.</verse>
				<verse number="39">Bayan da Yusuf da Maryamu suka gama yin dukan abubuwan da Dokar Ubangiji ta bukaci, sai suka koma Galili suka tafi Nazaret garinsu.</verse>
				<verse number="40">Yaron kuwa ya yi girma ya yi ƙarfi; ya cika da hikima, alherin Allah kuwa yana bisansa.</verse>
				<verse number="41">Kowace shekara, iyayen Yesu sukan je Urushalima don Bikin Ƙetarewa.</verse>
				<verse number="42">Da Yesu ya cika shekaru goma sha biyu, sai suka tafi Bikin bisa ga alʼada.</verse>
				<verse number="43">Bayan Bikin, da iyayen suka kama hanya don su koma gida, sai Yesu, yaron nan, ya tsaya a Urushalima, ba da saninsu ba.</verse>
				<verse number="44">Su kuwa sun ɗauka yana tare da su, saboda haka, suka yi ta tafiya har na yini guda. Saʼan nan suka fara nemansa cikin ʼyanʼuwansu da abokansu.</verse>
				<verse number="45">Da ba su gan shi ba, sai suka koma Urushalima nemansa.</verse>
				<verse number="46">Bayan kwana uku, sai suka same shi a filin haikali zaune a tsakiyar malamai, yana sauraronsu yana kuma yi musu tambayoyi.</verse>
				<verse number="47">Dukan waɗanda suka ji shi, suka yi mamakin fahimtarsa, da amsoshinsa.</verse>
				<verse number="48">Da iyayensa suka gan shi sai suka yi mamaki. Mahaifiyarsa ta ce masa, “Ɗana, don me ka yi mana haka? Ni da mahaifinka duk mun damu muna nemanka.”</verse>
				<verse number="49">Sai ya ce, “Don me kuke nema na? Ba ku san cewa, dole in kasance a gidan Ubana ba?”</verse>
				<verse number="50">Amma ba su fahimci abin da yake faɗin musu ba.</verse>
				<verse number="51">Sai ya koma Nazaret tare da su, yana yi musu biyayya. Mahaifiyarsa kuma ta riƙe dukan waɗannan abubuwa a zuciyarta.</verse>
				<verse number="52">Yesu kuwa ya yi girma, ya kuma ƙaru cikin hikima, ya kuma sami tagomashi a wurin Allah da mutane.</verse>
			</chapter>
			<chapter number="3">
				<verse number="1">A shekara ta goma sha biyar ta mulkin Kaisar Tiberiyus, lokacin kuwa Buntus Bilatus ne gwamnar Yahudiya, Hiridus kuma yana sarautar Galili, ɗanʼuwansa Filibus yana sarautar Ituriya da Tarakunitis, Lisaniyas kuwa yana sarautar Abiline — </verse>
				<verse number="2">a lokacin da Annas da Kayifas suke manyan firistoci, sai maganar Allah ta zo wurin Yohanna, ɗan Zakariya a hamada.</verse>
				<verse number="3">Ya zaga dukan ƙasar da take kewaye da Urdun, yana waʼazin baftismar tuba don gafarar zunubai.</verse>
				<verse number="4">Kamar yadda yake a rubuce a littafin annabi Ishaya: “Muryar mai kira a hamada, ‘Ku shirya wa Ubangiji hanya, ku miƙe hanyoyi dominsa.</verse>
				<verse number="5">Za a cike kowane kwari, a farfashe kowane dutse da kowane tudu. Za a miƙe hanyoyin da suka karkace, a gyaggyara hanyoyi masu gargaɗa su zama sumul.</verse>
				<verse number="6">Dukan ʼyan Adam kuwa za su ga ceton Allah!’ ”</verse>
				<verse number="7">Yohanna ya ce wa taron da suke zuwa domin yǎ yi musu baftisma, “Ku macizai! Wa ya gargaɗe ku, ku guje wa fushin nan mai zuwa?</verse>
				<verse number="8">Ku yi ayyukan da suka dace da tuba. Kada ma ku yi tunani za ku iya ce wa kanku, ‘Ai, muna da mahaifinmu Ibrahim.’ Ina gaya muku cewa daga cikin duwatsun nan Allah zai iya ta da ʼyaʼya wa Ibrahim.</verse>
				<verse number="9">An riga an sa bakin gatari a gindin itatuwa, kuma duk itacen da bai ba da ʼyaʼya masu kyau ba, za a sare shi a jefa cikin wuta.”</verse>
				<verse number="10">Sai taron suka tambaye shi, suka ce “To, me za mu yi ke nan?”</verse>
				<verse number="11">Ya amma ya ce, “Ya kamata, mutumin da yake da riguna biyu, yǎ raba da wanda ba shi da riga, mai abinci kuma yǎ yi haka.”</verse>
				<verse number="12">Masu karɓar haraji ma suka zo, domin a yi musu baftisma. Suka yi tambaya, suka ce “Malam, me ya kamata mu yi?”</verse>
				<verse number="13">Ya ce musu, ya ce, “Kada ku karɓa fiye da abin da aka ce a karɓa.”</verse>
				<verse number="14">Sai waɗansu sojoji suka tambaye shi, “Mu fa? Me ya kamata mu yi?” Sai ya amsa, ya ce, “Kada ku ƙwace kuɗin mutane, kada kuma ku yi shaidar ƙarya. Ku yi haƙuri da abin da ake biyanku.”</verse>
				<verse number="15">Mutane suka zuba ido, suna kuma tunani a zuciyarsu, ko Yohanna ne Kiristi wanda ake sauraron zuwansa.</verse>
				<verse number="16">Yohanna ya amsa musu duka, ya ce, “Ina muku baftisma da ruwa. Amma wani wanda ya fi ni iko yana zuwa, ban ma isa in kunce igiyar takalmansa ba. Shi zai yi muku baftisma da Ruhu Mai Tsarki da wuta kuma.</verse>
				<verse number="17">Matankaɗinsa yana a hannunsa don yǎ tankaɗe sussukarsa ya kuma tattara alkama cikin rumbunsa, amma zai ƙone yayin da wutar da ba a iya kashewa.”</verse>
				<verse number="18">Da kalmomi masu yawa Yohanna ya yi wa mutane gargaɗi, ya kuma yi musu waʼazin bishara.</verse>
				<verse number="19">Amma da Yohanna ya tsauta wa Hiridus mai mulki saboda Hiridiyas, matar ɗanʼuwansa, da kuma dukan sauran mugayen abubuwan da ya yi,</verse>
				<verse number="20">Hiridus dai ya ƙara ɓata alʼamarin: Ya sa a kulle Yohanna a kurkuku.</verse>
				<verse number="21">Saʼad da ake wa dukan mutane baftisma, sai aka yi wa Yesu shi ma. Da yana cikin adduʼa, sai sama ya buɗe,</verse>
				<verse number="22">Ruhu Mai Tsarki kuma ya sauko masa a wata siffa, kamar kurciya. Sai murya ta fito daga sama, ta ce, “Kai ne Ɗana, wanda nake ƙauna, kai ne kuma kana faranta mini zuciya ƙwarai.”</verse>
				<verse number="23">To, Yesu kansa yana da shekaru kusan talatin da haihuwa saʼad da ya fara aikinsa. An ɗauka shi ɗan Yusuf ne, ɗan Heli,</verse>
				<verse number="24">ɗan Mattat, ɗan Lawi, ɗan Melki, ɗan Yannai, ɗan Yusuf,</verse>
				<verse number="25">ɗan Mattatiyas, ɗan Amos, ɗan Nahum, ɗan Esli, ɗan Naggai,</verse>
				<verse number="26">ɗan Maʼat, ɗan Matatiyas, ɗan Semeyin, ɗan Yosek, ɗan Yoda,</verse>
				<verse number="27">ɗan Yowanan, ɗan Resa, ɗan Zerubbabel, ɗan Sheyaltiyel, ɗan Neri,</verse>
				<verse number="28">ɗan Melki, ɗan Addi, ɗan Kosam, ɗan Elmadam, ɗan Er,</verse>
				<verse number="29">ɗan Yoshuwa, ɗan Eliyezer, ɗan Yorim, ɗan Mattat, ɗan Lawi,</verse>
				<verse number="30">ɗan Simeyon, ɗan Yahuda, ɗan Yusuf, ɗan Yonam, ɗan Eliyakim,</verse>
				<verse number="31">ɗan Meleya, ɗan Menna, ɗan Mattata, ɗan Natan, ɗan Dawuda.</verse>
				<verse number="32">ɗan Yesse, ɗan Obed, ɗan Bowaz, ɗan Salmon, ɗan Nashon,</verse>
				<verse number="33">ɗan Amminadab, ɗan Ram, ɗan Hezron, ɗan Ferez, ɗan Yahuda,</verse>
				<verse number="34">ɗan Yaƙub, ɗan Ishaku, ɗan Ibrahim, ɗan Tera, ɗan Nahor,</verse>
				<verse number="35">ɗan Serug, ɗan Reyu, ɗan Feleg, ɗan Eber, ɗan Shela.</verse>
				<verse number="36">ɗan Kainan, ɗan Arfazad, ɗan Shem, ɗan Nuhu, ɗan Lamek,</verse>
				<verse number="37">ɗan Metusela, ɗan Enok, ɗan Yared, ɗan Mahalalel, ɗan Kenan,</verse>
				<verse number="38">ɗan Enosh, ɗan Shitu, ɗan Adamu, ɗan Allah.</verse>
			</chapter>
			<chapter number="4">
				<verse number="1">Yesu kuwa cike da Ruhu Mai Tsarki, ya dawo daga Urdun, Ruhu kuma ya kai shi cikin hamada,</verse>
				<verse number="2">inda kwana arbaʼin, Iblis ya gwada shi. Bai ci kome ba a cikin kwanakin nan, a ƙarshensu kuwa ya ji yunwa.</verse>
				<verse number="3">Iblis ya ce masa, “In kai Ɗan Allah ne, ka faɗa wa wannan dutse yǎ zama burodi.”</verse>
				<verse number="4">Yesu ya amsa, ya ce, “A rubuce yake: ‘Ba da burodi kaɗai mutum zai rayu ba.’ ”</verse>
				<verse number="5">Iblis ya kai shi can kan wani wuri mai tsawo, ya nunnuna masa a ƙyiftawar ido dukan mulkokin duniya.</verse>
				<verse number="6">Ya ce masa, “Zan ba ka dukan ikonsu da darajarsu, gama ni aka danƙa wa, kuma zan bai wa duk wanda na ga dama.</verse>
				<verse number="7">Saboda haka in ka yi mini sujada, dukan wannan zai zama naka.”</verse>
				<verse number="8">Yesu ya amsa, ya ce, “A rubuce yake: ‘Ka yi wa Ubangiji Allahnka sujada, kuma shi kaɗai za ka bauta wa.’ ”</verse>
				<verse number="9">Sai Iblis, ya kai shi Urushalima ya sa ya tsaya a kan wuri mafi tsayi na haikali, ya ce, “In kai Ɗan Allah ne, ka yi tsalle daga nan zuwa ƙasa.</verse>
				<verse number="10">Gama a rubuce yake: “ ‘Zai umarci malaʼikunsa game da kai, su kiyaye ka da kyau;</verse>
				<verse number="11">za su tallafe ka da hannuwansu, don kada ka buga ƙafarka a kan dutse.’ ”</verse>
				<verse number="12">Yesu ya amsa, ya ce, “An ce: ‘Kada ka gwada Ubangiji Allahnka.’ ”</verse>
				<verse number="13">Da Iblis ya gama dukan wannan gwajin, ya bar shi sai lokacin da wata dama ta samu.</verse>
				<verse number="14">Yesu ya koma Galili cikin ikon Ruhu. Labarinsa kuwa ya bazu koʼina a ƙauyuka.</verse>
				<verse number="15">Ya yi ta koyarwa a majamiʼunsu, kowa kuwa ya yabe shi.</verse>
				<verse number="16">Ya tafi Nazaret, inda aka yi renonsa. A ranar Asabbaci kuma, ya shiga majamiʼa kamar yadda ya saba. Sai ya miƙe don yǎ yi karatu.</verse>
				<verse number="17">Aka kuwa ba shi naɗaɗɗen littafin annabi Ishaya. Da ya buɗe, sai ya sami wurin da aka rubuta:</verse>
				<verse number="18">“Ruhun Ubangiji yana kaina, domin ya shafe ni, in yi wa matalauta waʼazin bishara. Ya aiko ni in yi shelar ʼyanci ga ʼyan kurkuku, in kuma buɗe idanun makafi, in ba da ʼyanci ga waɗanda aka danne.</verse>
				<verse number="19">In yi shelar shekarar tagomashin Ubangiji.”</verse>
				<verse number="20">Sai ya naɗe naɗaɗɗen littafin ya mayar wa mai hidimar, ya kuma zauna. Dukan idanun waɗanda suke a majamiʼar, suka koma a kansa.</verse>
				<verse number="21">Sai ya fara ce musu, “A yau, Nassin nan, ya cika a kunnenku.”</verse>
				<verse number="22">Duk suka yabe shi, suka yi mamakin kalmomin alheri da suke fitowa daga bakinsa. Suka yi tambaya, suna cewa, “Anya, wannan ba ɗan Yusuf ba ne?”</verse>
				<verse number="23">Yesu ya ce musu, “Tabbatace, na san za ku faɗa mini karin maganan nan, ‘Likita, warkar da kanka! Ka kuma yi abin da muka ji ka yi a Kafarnahum, a nan garinka.’ ”</verse>
				<verse number="24">Ya ci gaba, da ce musu, “Gaskiya nake gaya muku, babu annabin da ake yarda da shi a garinsa.</verse>
				<verse number="25">“Ina tabbatar muku a zamanin Eliya, akwai gwauraye da yawa a Israʼila, saʼad da aka rufe sararin sama har shekara uku da rabi, aka kuma yi yunwa mai tsanani koʼina a ƙasar.</verse>
				<verse number="26">Duk da haka, ba a aiki Eliya ga ko ɗaya a cikinsu ba. Sai dai zuwa ga wata gwauruwa da take a Zarefat, a yankin Sidon.</verse>
				<verse number="27">Akwai kuma mutane da yawa a Israʼila masu kuturta a zamanin annabi Elisha, amma ba ko ɗayansu da aka tsarkake–sai Naʼaman mutumin Suriyan nan kaɗai.”</verse>
				<verse number="28">Dukan mutanen da suke cikin majamiʼa suka fusata ƙwarai da jin wannan.</verse>
				<verse number="29">Suka tashi, suka fitar da Yesu bayan gari, suka kai shi goshin tudun da aka gina garin, don su ture shi ƙasa,</verse>
				<verse number="30">amma sai ya bi ta tsakiyar taron ya yi tafiyarsa.</verse>
				<verse number="31">Sai ya tafi Kafarnahum, wani gari a Galili, a ranar Asabbaci kuma, ya fara koya wa mutane.</verse>
				<verse number="32">Suka yi ta mamakin koyarwarsa, domin saƙonsa yana da iko.</verse>
				<verse number="33">A cikin majamiʼar, akwai wani mutum mai aljani, wani mugun ruhu. Mutumin ya ɗaga murya da ƙarfi, ya ce,</verse>
				<verse number="34">“Wayyo! Ina ruwanka da mu, Yesu Banazare? Ka zo ne don ka hallaka mu? Na san wane ne kai--Mai Tsarki na Allah!”</verse>
				<verse number="35">Yesu ya tsawata masa da ƙarfin cewa, “Yi shiru! Ka fita daga cikinsa!” Sai aljanin ya fyaɗa mutumin da ƙasa a gabansu duka, saʼan nan ya fita, ya bar shi ba wani rauni.</verse>
				<verse number="36">Dukan mutanen suka yi mamaki, suka ce wa junansu, “Wace irin koyarwa ce haka? Da ƙarfi da iko, yana ba wa mugayen ruhohin umarni suna kuma fita!”</verse>
				<verse number="37">Labarinsa ya bazu koʼina a cikin ƙasar.</verse>
				<verse number="38">Yesu ya fita daga majamiʼar, ya tafi gidan Siman. Surukar Siman kuwa tana fama da zazzaɓi mai tsanani, sai suka roƙi Yesu yǎ taimake ta.</verse>
				<verse number="39">Sai ya sunkuya kusa da ita, ya kuma tsawata wa zazzaɓin, sai zazzaɓin ya sāke ta. Nan take ta tashi, ta yi musu hidima.</verse>
				<verse number="40">Rana tana fāɗuwa, sai mutane suka yi ta kawo wa Yesu dukan waɗanda suke da cuta iri-iri, sai ya ɗibiya wa kowannensu hannuwansa, ya warkar da su.</verse>
				<verse number="41">Bugu da ƙari, aljanu suka fiffita daga cikin mutane da yawa suna ihu suna cewa, “Kai Ɗan Allah ne!” Amma ya kwaɓe su, ya hana su magana, don sun san cewa shi ne Kiristi.</verse>
				<verse number="42">Da gari yana wayewa, sai Yesu ya je inda ba kowa. Mutane suka yi ta nemansa, da suka zo inda yake, sai suka yi ƙoƙari su hana shi barinsu.</verse>
				<verse number="43">Amma ya ce, “Dole in yi waʼazin bisharar mulkin Allah ga sauran garuruwa, saboda wannan ne aka aiko ni.”</verse>
				<verse number="44">Sai ya dinga yin waʼazi a majamiʼun Yahudiya.</verse>
			</chapter>
			<chapter number="5">
				<verse number="1">Wata rana, Yesu yana tsaye a bakin Tafkin Gennesaret, mutane kuma suna ta matsawa kewaye da shi, domin su ji maganar Allah,</verse>
				<verse number="2">sai ya hangi jiragen ruwa biyu a bakin tafkin, waɗanda masu kamun kifi suka bari suna wankin tarunsu.</verse>
				<verse number="3">Sai ya shiga ɗaya jirgin ruwan da yake na Siman, ya kuma roƙe shi yǎ tura shi kaɗan daga gaci. Sai ya zauna a jirgin ruwan, ya koyar da mutane daga ciki.</verse>
				<verse number="4">Da ya gama magana, sai ya ce wa Siman, “Ka tuƙa jirgin zuwa inda akwai zurfi, ka saukar da tarunka ka kama kifi.”</verse>
				<verse number="5">Siman ya amsa, ya ce, “Ranka yǎ daɗe, duk dare mun yi ta fama ba mu kama kome ba, amma tun da ka ce haka, zan saki tarun.”</verse>
				<verse number="6">Da suka yi haka, sai suka kama kifi da yawa, har tarunsu suka fara tsintsinkewa.</verse>
				<verse number="7">Sai suka kira abokansu a ɗaya jirgin, su zo su taimake su, suka kuwa zo. Suka cika jiragen biyu da kifi cif, har jiragen suka fara nutsewa.</verse>
				<verse number="8">Da Siman Bitrus ya ga wannan, sai ya fāɗi a gaban Yesu, ya ce, “Rabu da ni, Ubangiji. Ni mai zunubi ne!”</verse>
				<verse number="9">Gama mamaki ya kama shi da abokansa duka, saboda yawan kifin da suka kama.</verse>
				<verse number="10">Yaƙub da Yohanna, ʼyaʼyan Zebedi, abokan aikin Siman su ma suka yi mamaki. Sai Yesu ya ce wa Siman, “Kada ka ji tsoro, daga yanzu za ka riƙa kama mutane ne.”</verse>
				<verse number="11">Sai suka jawo jiragen ruwansu zuwa gaci, suka bar kome da kome, suka bi shi.</verse>
				<verse number="12">Yayinda Yesu yake ɗaya daga cikin garuruwan nan, sai ga wani mutum wanda kuturta ta ci ƙarfinsa. Da ganin Yesu, sai ya fāɗi da fuskarsa a ƙasa, ya roƙe shi, ya ce, “Ubangiji, in ka yarda, kana iya ka tsabtace ni.”</verse>
				<verse number="13">Yesu ya miƙa hannunsa ya taɓa mutumin, ya ce, “Na yarda, ka zama da tsabta!” Nan da nan, sai kuturtar ta rabu da shi.</verse>
				<verse number="14">Sai Yesu ya umarce shi, ya ce, “Kada ka gaya wa kowa, amma ka tafi ka nuna kanka ga firist, ka kuma miƙa hadayu da Musa ya umarta, saboda tsarkakewarka ta zama shaida a gare su.”</verse>
				<verse number="15">Duk da haka, labarinsa ya ƙara bazuwa sosai, har taron mutane suka dinga zuwa don jinsa, da kuma neman warkarwa daga cututtukansu.</verse>
				<verse number="16">Amma Yesu sau da yawa, yakan keɓe kansa zuwa wuraren da ba kowa, yǎ yi adduʼa.</verse>
				<verse number="17">Wata rana, da yake cikin koyarwa, waɗansu Farisiyawa da malaman dokoki waɗanda suka zo daga kowane ƙauye a Galili, Yahudiya da Urushalima kuwa suna zaune. Ikon Ubangiji yana nan don yǎ warkar da masu ciwo.</verse>
				<verse number="18">Sai ga waɗansu mutane suka kawo wani shanyayye a kan tabarma. Suka yi ƙoƙari su shigar da shi cikin gidan, domin su kwantar da shi a gaban Yesu.</verse>
				<verse number="19">Da suka ga babu hanyar da za su yi bi saboda taron, sai suka haura rufin, suka saukar da shi a kan tabarmarsa, ta bakin ramin da suka huda a rufin, suka ajiye shi a tsakiyar taron, a gaban Yesu.</verse>
				<verse number="20">Da Yesu ya ga bangaskiyarsu, sai ya ce, “Aboki, an gafarta maka zunubanka.”</verse>
				<verse number="21">Farisiyawa da malaman dokoki suka fara yin tunani a zukatansu, “Wane ne wannan mutum da yake saɓo haka? Wa zai iya gafarta zunubai, in ba Allah kaɗai ba?”</verse>
				<verse number="22">Yesu ya san abin da suke tunani, sai ya yi tambaya, ya ce, “Don me kuke tunanin waɗannan abubuwa a zukatanku?</verse>
				<verse number="23">Wanne ya fi sauƙi, a ce, ‘An gafarta maka zunubanka,’ ko kuma a ce, ‘Tashi, ka yi tafiya’?</verse>
				<verse number="24">Amma domin ku san cewa Ɗan Mutum yana da iko a duniya ya gafarta zunubai.” Sai ya ce wa shanyayyen, “Na ce maka, tashi, ɗauki tabarmarka ka tafi gida.”</verse>
				<verse number="25">Nan da nan, ya tashi tsaye a gabansu, ya ɗauki tabarmar da yake kwance a kai, ya tafi gida, yana yabon Allah.</verse>
				<verse number="26">Kowa ya yi mamaki, ya kuma yabi Allah. Suka cika da tsoro, suna cewa, “Mun ga abubuwan banmamaki yau.”</verse>
				<verse number="27">Bayan wannan, sai Yesu ya fita, ya ga wani mai karɓar haraji, mai suna Lawi, yana zaune a wurin da ake karɓar haraji. Yesu ya ce masa, “Bi ni.”</verse>
				<verse number="28">Sai Lawi ya tashi, ya bar kome da kome, ya bi shi.</verse>
				<verse number="29">Sai Lawi ya shirya wa Yesu wani babban liyafa a gidansa. Wani babban taron na masu karɓar haraji, tare da waɗansu suna cin abinci tare da su.</verse>
				<verse number="30">Amma Farisiyawa da malaman dokokin da suke a ƙungiyarsu, suka yi wa almajiransa gunaguni, suna cewa, “Don me kuke ci, kuke sha tare da masu karɓar haraji da ‘masu zunubi’?”</verse>
				<verse number="31">Yesu ya amsa musu, ya ce, “Ai, masu lafiya ba sa bukatar likita, sai dai marasa lafiya.</verse>
				<verse number="32">Ban zo don in kira masu adalci ba, sai dai masu zunubi zuwa ga tuba.”</verse>
				<verse number="33">Suka ce masa, “Almajiran Yohanna sukan yi azumi da adduʼa, haka ma almajiran Farisiyawa, amma naka sai ci da sha.”</verse>
				<verse number="34">Yesu ya amsa, ya ce, “Za ku iya sa abokan ango yin azumi yayinda yake tare da su?</verse>
				<verse number="35">Amma lokaci yana zuwa, da za a ɗauke ango daga gare su. A waɗancan kwanakin ne za su yi azumi.”</verse>
				<verse number="36">Sai ya faɗa musu wannan misali, ya ce, “Ba wanda yakan yage ƙyale daga sabuwar riga ya yi wa tsohuwar riga faci. In ya yi haka, zai yage sabuwar rigar, kuma facin daga sabuwar ba zai dace da tsohuwar rigar ba.</verse>
				<verse number="37">Kuma ba wanda yakan zuba sabon ruwan inabi a cikin tsofaffin salkuna. In ya yi haka, sabon ruwan inabi zai farfashe salkunan, ruwan inabin yǎ zube, salkunan kuma su lalace.</verse>
				<verse number="38">Aʼa, sai dai a zuba sabon ruwan inabi a sababbin salkuna.</verse>
				<verse number="39">Kuma ba wanda yakan so shan sabon ruwan inabi bayan ya sha tsohon, don yakan ce, ‘Ai, tsohon ya fi kyau.’ ”</verse>
			</chapter>
			<chapter number="6">
				<verse number="1">A wata ranar Asabbaci, Yesu yana bi ta gonakin hatsi, sai almajiran suka fara kakkarya kan hatsi suna murjewa a hannuwansu suna ci.</verse>
				<verse number="2">Sai waɗansu Farisiyawa suka ce, “Me ya sa kuke yin abin da doka ta hana yi a ranar Asabbaci?”</verse>
				<verse number="3">Yesu ya amsa musu, ya ce, “Ashe, ba ku taɓa karanta abin da Dawuda ya yi, saʼad da shi da abokan tafiyarsa suka ji yunwa ba?</verse>
				<verse number="4">Ya shiga gidan Allah, ya ɗauki keɓaɓɓen burodi, saʼan nan ya ci abin da firistoci kaɗai sukan ci bisa ga doka. Ya kuma ba wa abokan tafiyarsa?”</verse>
				<verse number="5">Sai Yesu ya ce musu, “Ai, Ɗan Mutum ne Ubangijin Asabbaci.”</verse>
				<verse number="6">A wata ranar Asabbaci kuma, Yesu ya shiga majamiʼa yana koyarwa. To, a nan kuwa akwai wani mutumin da hannun damansa ya shanye.</verse>
				<verse number="7">Farisiyawa da malaman dokoki suka zuba wa Yesu ido, su ga ko zai warkar a ranar Asabbaci, don su sami dalilin zarginsa.</verse>
				<verse number="8">Amma Yesu ya san abin da suke tunani. Sai ya ce wa mutumin mai shanyayyen hannun, “Tashi ka tsaya a gaban kowa.” Sai ya tashi ya tsaya.</verse>
				<verse number="9">Yesu ya ce musu, “Ina tambayarku, me ya kamata a yi bisa ga doka, a ranar Asabbaci: a aikata alheri ko a aikata mugunta, a ceci rai, ko a hallaka shi?”</verse>
				<verse number="10">Sai ya kalle su duka, saʼan nan ya ce wa mutumin, “Miƙo hannunka.” Sai ya miƙe, hannunsa kuwa ya koma lafiyayye.</verse>
				<verse number="11">Amma suka fusata, suka fara shawara da junansu a kan abin da za su yi da Yesu.</verse>
				<verse number="12">Wata rana, a cikin kwanakin nan, Yesu ya je wani dutse domin yǎ yi adduʼa, ya kuma kwana yana adduʼa ga Allah.</verse>
				<verse number="13">Da gari ya waye, sai ya kira almajiransa zuwa wurinsa, ya zaɓi guda goma sha biyu daga cikinsu, waɗanda ya kira su, Manzanni:</verse>
				<verse number="14">Siman (wanda ya kira Bitrus), ɗanʼuwansa Andarawus, Yaƙub, Yohanna, Filibus, Bartolomeyu,</verse>
				<verse number="15">Mattiyu, Toma, Yaƙub ɗan Alfayus, Siman wanda ake kira Zilot,</verse>
				<verse number="16">Yahuda ɗan Yaƙub, da kuma Yahuda Iskariyot, wanda ya bashe Yesu.</verse>
				<verse number="17">Sai ya sauko tare da su, ya tsaya a wani fili. A can, akwai taro mai yawa na almajiransa, da kuma mutane masu yawan gaske daga koʼina a Yahudiya, Urushalima da kuma Taya da Sidon da suke bakin teku,</verse>
				<verse number="18">waɗanda suka zo domin su ji shi, a kuma warkar da cututtukansu. Waɗanda suke fama da mugayen ruhohi kuwa aka warkar da su.</verse>
				<verse number="19">Kuma dukan mutane suka yi ƙoƙari su taɓa shi, domin iko yana fitowa daga gare shi, ya kuwa warkar da su duka.</verse>
				<verse number="20">Da ya dubi almajiransa, sai ya ce, “Masu albarka ne ku da kuke matalauta, gama mulkin Allah naku ne.</verse>
				<verse number="21">Masu albarka ne ku da kuke jin yunwa yanzu, gama za ku ƙoshi. Masu albarka ne ku da kuke kuka yanzu, gama za ku yi dariya.</verse>
				<verse number="22">Masu albarka ne saʼad da mutane suka ƙi ku, suka ware ku, suka zage ku, suna ce da ku mugaye, saboda Ɗan Mutum.</verse>
				<verse number="23">“Ku yi farin ciki a wannan rana, ku kuma yi tsalle don murna, saboda ladarku yana da yawa a sama. Gama haka kakanninsu suka yi wa annabawa.</verse>
				<verse number="24">“Amma kaitonku da kuke da arziki, gama kun riga kun sami taʼaziyyarku.</verse>
				<verse number="25">Kaitonku da kuke ƙosassu yanzu, gama za ku zauna da yunwa. Kaitonku da kuke dariya yanzu, gama za ku yi makoki da kuka.</verse>
				<verse number="26">Kaitonku saʼad da dukan mutane suna magana mai kyau a kanku, gama haka kakanninsu suka yi da annabawan ƙarya.</verse>
				<verse number="27">“Amma ina faɗa muku, ku da kuke ji na: Ku ƙaunaci abokan gābanku, ku yi wa masu ƙinku alheri.</verse>
				<verse number="28">Ku albarkaci waɗanda suke laʼanta ku, ku kuma yi wa waɗanda suke wulaƙanta ku adduʼa.</verse>
				<verse number="29">In wani ya mare ka a wannan kumatu, juya masa ɗayan ma, in wani ya ƙwace maka babban riga, kada ma ka hana masa ʼyar cikin ma.</verse>
				<verse number="30">Duk wanda ya roƙe ka abu, ka ba shi. In kuma wani ya yi maka ƙwace, kada ka nema yǎ mayar maka.</verse>
				<verse number="31">Ka yi wa waɗansu abin da kai kake so su yi maka.</verse>
				<verse number="32">“In kana ƙaunar masu ƙaunarka ne kawai, ina ribar wannan? Ko ‘masu zunubi’ ma suna ƙaunar waɗanda suke ƙaunarsu.</verse>
				<verse number="33">In kuma kana yin alheri ga masu yi maka ne kaɗai, ina ribar wannan? Ko ‘masu zunubi’ ma suna yin haka.</verse>
				<verse number="34">In kana ba da bashi ga mutanen da za su iya biyanka ne kawai, ina ribar wannan? Ko ‘masu zunubi’ ma, suna ba da bashi ga ‘masu zunubi’, da fata za a biya su tsab.</verse>
				<verse number="35">Amma, ku ƙaunaci abokan gābanku, ku kuma yi musu alheri, ku ba su bashi, ba da sa zuciya sai an biya ku ba. Ta yin haka ne kawai, za ku sami lada mai yawa, ku kuma zama ʼyaʼyan Mafi Ɗaukaka, gama shi mai alheri ne ga marasa godiya da mugaye.</verse>
				<verse number="36">Ku zama masu jinƙai, kamar yadda Ubanku mai jinƙai ne.</verse>
				<verse number="37">“Kada ku ɗora wa wani, ku ma ba za a ɗora muku ba. Kada ku yanke wa wani hukunci, ku ma ba za a yanke muku ba. Ku gafarta, ku ma za a gafarta muku.</verse>
				<verse number="38">Ku bayar, ku ma sai a ba ku mudu a cike, a danƙare, har yǎ yi tozo, yana zuba, za a juye muku a hannun riga. Mudun da kuka auna da shi, da shi za a auna muku.”</verse>
				<verse number="39">Ya kuma faɗa musu wannan misali, cewa, “Makaho yana iya jagoran makaho ne? Ba sai dukansu biyu su fāɗa a rami ba?</verse>
				<verse number="40">Ɗalibi bai fi malaminsa ba, sai dai kowane ɗalibi wanda ya sami cikakkiyar koyarwa, zai zama kamar malaminsa.</verse>
				<verse number="41">“Don me kake duban ɗan tsinke da yake idon ɗanʼuwanka, amma ba ka kula da gungumen da yake a naka ido ba?</verse>
				<verse number="42">Yaya za ka ce wa ɗanʼuwanka, ‘Ɗanʼuwa, bari in cire maka ɗan tsinke da yake idonka,’ alhali kuwa, kai kanka ka kāsa ganin gungumen da yake a naka ido? Kai munafuki! Ka fara cire gungumen daga idonka, saʼan nan za ka iya gani sosai, ka kuma cire ɗan tsinken da yake a idon ɗanʼuwanka.”</verse>
				<verse number="43">“Ba itace mai kyau da yake ba da munanan ʼyaʼya. Mummunan itace kuma ba ya ba da ʼyaʼya masu kyau.</verse>
				<verse number="44">Kowane itace da irin ʼyaʼyansa ne ake saninsa. Mutane ba sa tsinke ʼyaʼyan ɓaure daga ƙaya, ko kuwa ʼyaʼyan inabi daga sarƙaƙƙiya.</verse>
				<verse number="45">Mutumin nagari yakan nuna abubuwa nagari daga cikin nagarta da yake a ɓoye a zuciyarsa, mugun mutum kuwa yakan nuna mugayen abubuwa daga muguntar da take a ɓoye a zuciyarsa. Gama baki yakan faɗa abin da ya cika zuciya ne.”</verse>
				<verse number="46">“Don me kuke ce da ni, ‘Ubangiji, Ubangiji,’ amma ba kwa yin abin da na faɗa?</verse>
				<verse number="47">Zan nuna muku kwatancin mutumin da yakan zo wurina, yǎ ji kalmomina, yǎ kuma aikata.</verse>
				<verse number="48">Yana kama da mutumin da ya gina gida, wanda ya haƙa ƙasa da zurfi, saʼan nan ya kafa tushen ginin a kan dutse. Da ambaliyar ruwa ta taso, ƙarfin ruwa kuwa ya buga gidan, wannan bai jijjiga shi ba, domin an yi masa tushen gini na ainihi.</verse>
				<verse number="49">Amma wanda yakan ji kalmomina, ba ya kuma aikata su, yana kama da mutumin da ya gina gida a ƙasa, ba tare da ya kafa tushen gini ba. A saʼad da ƙarfin ruwa ya buga gidan, sai gidan yǎ rushe, mummunar rushewa kuwa.”</verse>
			</chapter>
			<chapter number="7">
				<verse number="1">Bayan Yesu ya gama gaya wa mutanen dukan waɗannan abubuwa, sai ya shiga Kafarnahum.</verse>
				<verse number="2">A can, akwai wani bawan wani jarumin yana ciwo, yana kuma a bakin mutuwa. Maigidansa kuwa yana sonsa sosai.</verse>
				<verse number="3">Jarumin sojan ya ji labarin Yesu, sai ya aiki waɗansu dattawan Yahudawa wajensa, yana roƙonsa yǎ zo yǎ warkar da bawansa.</verse>
				<verse number="4">Da suka isa wurin Yesu, sai suka roƙe shi sosai, suka ce, “Wannan mutum, ai, ya dace a yi masa haka,</verse>
				<verse number="5">domin yana ƙaunar alʼummarmu ta Yahudawa, har ya gina majamiʼarmu.”</verse>
				<verse number="6">Sai Yesu ya tafi tare da su. Da ya yi kusa da gidan, sai jarumin nan, ya aiki abokai su ce masa: “Ubangiji, kada ka dami kanka, gama ban isa ka shiga gidana ba.</verse>
				<verse number="7">Shi ya sa ban ma ga na isa in zo wurinka ba. Amma ka yi magana kawai, bawana zai warke.</verse>
				<verse number="8">Gama ni kaina, mutum ne a ƙarƙashin iko, akwai kuma sojoji a ƙarƙashin ikona. Nakan ce wa wannan, ‘Je ka,’ sai yǎ tafi, ga wani kuma in ce, ‘Zo nan,’ sai yǎ zo. Nakan kuma ce wa bawana, ‘Yi abu kaza,’ sai yǎ yi.”</verse>
				<verse number="9">Da Yesu ya ji haka, sai ya yi mamaki sosai. Ya juya ya wa taron da yake binsa, “Ina faɗa muku, ban taɓa samun irin bangaskiya mai girma haka ko cikin Israʼila ba.”</verse>
				<verse number="10">Sai mutanen da aka aika, suka koma gida, suka tarar bawan ya warke.</verse>
				<verse number="11">Ba a daɗe ba, sai Yesu ya tafi wani garin da ake kira Nayin. Almajiransa da taro mai yawa suka tafi tare da shi.</verse>
				<verse number="12">Da ya yi kusa da ƙofar garin, sai ga wata gawa ana fitowa da ita. Shi ne ɗa kaɗai ga mahaifiyarsa, ita kuma gwauruwa ce. Taro mai yawa daga garin yana tare da ita.</verse>
				<verse number="13">Da Ubangiji ya gan ta, sai ya ji tausayinta, ya ce, “Kada ki yi kuka.”</verse>
				<verse number="14">Yesu ya je ya taɓa akwatin gawar, sai masu ɗaukarsa suka tsaya cik. Sai ya ce, “Saurayi, na ce maka, tashi!”</verse>
				<verse number="15">Sai mamacin ya tashi zaune, ya fara magana. Yesu kuma ya ba da shi ga mahaifiyarsa.</verse>
				<verse number="16">Sai tsoro ya kama su duka, suka yabi Allah, suna cewa, “Babban annabi ya bayyana a cikinmu. Allah ya zo domin yǎ taimaki mutanensa.”</verse>
				<verse number="17">Wannan labarin game da Yesu, ya bazu koʼina a Yahudiya da kewayenta.</verse>
				<verse number="18">Almajiran Yohanna suka gaya masa dukan waɗannan abubuwa. Sai ya kira biyu daga cikinsu,</verse>
				<verse number="19">ya aike su wurin Ubangiji, su tambaya su ce, “Kai ne wanda zai zo, ko kuma mu saurari wani dabam?”</verse>
				<verse number="20">Da mutanen suka iso wurin Yesu, sai suka ce, “Yohanna Mai Baftisma ne ya aike mu wurinka, mu yi tambaya, ‘Ko kai ne wanda zai zo, ko kuma mu saurari wani dabam?’ ”</verse>
				<verse number="21">A daidai lokacin nan, Yesu ya warkar da mutane da yawa masu ciwo, masu cututtuka, da kuma masu mugayen ruhohi. Ya kuma ba makafi da yawa ganin gari.</verse>
				<verse number="22">Sai ya amsa wa almajiran Yohanna, ya ce, “Ku koma ku faɗa wa Yohanna abin da kuka ji, da abin da kuka gani. Makafi suna ganin gari, guragu suna tafiya, ana warkar da waɗanda suke da kuturta, kurame suna ji, ana ta da matattu, ana kuma yi wa matalauta waʼazin bishara.</verse>
				<verse number="23">Mai albarka ne mutumin da bai yi shakkar bangaskiyar da yake da ita a kaina ba.”</verse>
				<verse number="24">Bayan almajiran Yohanna suka tafi, sai Yesu ya fara yi wa taron magana game da Yohanna, ya ce: “Me kuka je ƙallo a hamada? Ciyawar da iska take kaɗawa ne?</verse>
				<verse number="25">In ba haka ba, to, me kuka je ƙallo? Mutum mai sanye da tufafi masu kyau ne? Aʼa, masu sa kayan tsada da suke cikin annashuwa, ai, a fada suke.</verse>
				<verse number="26">Amma me kuka je ƙallo? Annabi? I, ina kuma faɗa muku, ya ma fi annabi.</verse>
				<verse number="27">Wannan shi ne wanda aka rubuta game da shi, cewa: “ ‘Zan aiko da ɗan saƙona yǎ sha gabanka, wanda zai shirya hanya, a gabanka.’</verse>
				<verse number="28">Ina faɗa muku, a cikin duk waɗanda mata suka haifa, ba wanda ya fi Yahaya girma. Duk da haka wanda ya fi ƙasƙanta a Mulkin Allah ya fi shi.”</verse>
				<verse number="29">(Dukan mutane, har da masu karɓar haraji, da suka ji kalmomin Yesu, sai suka yarda cewa hanyar Allah gaskiya ce, domin Yohanna ne ya yi musu baftisma.</verse>
				<verse number="30">Amma Farisiyawa da masanan dokoki, suka ƙi nufin Allah game da su, domin Yohanna bai yi musu baftisma ba.)</verse>
				<verse number="31">“To, da me zan kwatanta mutanen zamanin nan? Kamar me suke?</verse>
				<verse number="32">Suna kama da yaran da suke zama a bakin kasuwa, suna kiran juna, suna cewa: “ ‘Mun busa muku sarewa, amma ba ku yi rawa ba, Mun kuma yi muku waƙar makoki, ba ku kuma yi kuka ba.’</verse>
				<verse number="33">Gama Yohanna Mai Baftisma ya zo, ba ya cin burodi, ba ya shan ruwan inabi, sai kuka ce, ‘Ai, yana da aljani.’</verse>
				<verse number="34">Ɗan Mutum ya zo yana ci, yana sha, sai kuka ce, ‘Ga mai yawan ci, mashayi, da kuma abokin masu karɓar haraji da “masu zunubi.” ’</verse>
				<verse number="35">Amma akan tabbatar da hikima ta gaskiya bisa ga dukan ʼyaʼyanta.”</verse>
				<verse number="36">To, ana nan, sai ɗaya daga cikin Farisiyawa ya gayyaci Yesu cin abincin yamma a gidansa, ya kuwa tafi gidan Bafarisiyen, ya zauna a tebur.</verse>
				<verse number="37">Da wata mace wadda ta yi rayuwar zunubi a wannan gari ta ji Yesu yana cin abinci a gidan Bafarisiyen, sai ta kawo ɗan tandun turaren alabasta,</verse>
				<verse number="38">ta kuma tsaya daga bayansa, wajen ƙafafunsa tana kuka, sai hawayenta sun fara zuba a ƙafafunsa. Sai ta goge su da gashin kanta, ta yi sumbace su, saʼan nan ta shafa musu turare.</verse>
				<verse number="39">Da Bafarisiyen da ya gayyace shi, ya ga wannan, sai ya ce a ransa, “Da mutumin nan annabi ne, da ya san ko wace ce take taɓansa, da kuma irin macen da take--cewa mai zunubi ce.”</verse>
				<verse number="40">Sai Yesu ya ce masa, “Siman, ina da abin da zan faɗa maka.” Shi kuwa ya ce, “Malam sai ka faɗa.”</verse>
				<verse number="41">Yesu ya ce, “An yi waɗansu mutum biyu da suke riƙe bashin mai ba da rance. Ana bin guda dinari ɗari biyar, ɗayan kuma hamsin.</verse>
				<verse number="42">Dukan biyun suka gagara biyansa, sai ya yafe musu. To, a ganinka, wa zai fi ƙaunar mutumin nan?”</verse>
				<verse number="43">Siman ya amsa, ya ce, “A ganina, wanda aka yafe wa mai yawa ne.” Sai Yesu ya ce, “Ka faɗi daidai.”</verse>
				<verse number="44">Sai ya juya wajen macen, ya ce wa Siman, “Ka ga macen nan? Na shigo gidanka, ba ka ba ni ruwa don ƙafafuna ba, amma ta wanke ƙafafuna da hawayenta, ta kuma goge su da gashin kanta.</verse>
				<verse number="45">Ba ka yi mini sumba ba, amma tun shigowata a nan, macen nan ba ta daina sumbar ƙafafuna ba.</verse>
				<verse number="46">Ba ka shafa mai a kaina ba, amma ta zubo turare a ƙafafuna.</verse>
				<verse number="47">“Saboda haka ina gaya maka, zunubanta masu yawa, an gafarta mata--gama ƙaunarta mai yawa ce. Amma wanda aka gafarta wa kaɗan kuwa, yakan nuna ƙauna kaɗan.”</verse>
				<verse number="48">Sai Yesu ya ce mata, “An gafarta miki zunubanki.”</verse>
				<verse number="49">Sauran baƙin suka fara ce wa juna, “Wane ne wannan, wanda har yake gafarta zunubai?”</verse>
				<verse number="50">Yesu ya ce wa macen, “Bangaskiyarki ta cece ki, ki tafi da salama.”</verse>
			</chapter>
			<chapter number="8">
				<verse number="1">Bayan wannan sai Yesu ya zazzaga gari da ƙauye, yana waʼazin bisharar mulkin Allah. Sha Biyun nan kuwa suna tare da shi,</verse>
				<verse number="2">da kuma waɗansu mata waɗanda aka warkar da su daga cututtukansu, da kuma mugayen ruhohi. Cikinsu akwai Maryamu, (wadda ake kira Magdalin) wadda aljanu bakwai suka fito daga cikinta.</verse>
				<verse number="3">Da Yowanna matar Kuza, manajan iyalin Hiridus; da Suzana; da waɗansu mata da yawa. Waɗannan mata suna taimaka musu cikin hidima, daga cikin abin da suke da shi na zaman gari.</verse>
				<verse number="4">Yayinda taron mai girma na taruwa, mutane kuma daga garuruwa dabam-dabam suna zuwa wurin Yesu, sai ya ba da wannan misali, ya ce,</verse>
				<verse number="5">“Wani manomi ya fita domin ya shuka irinsa. Da yana watsa irin, sai waɗansu suka fāɗi a kan hanya, aka tattaka su, tsuntsayen sararin sama kuma suka cinye su.</verse>
				<verse number="6">Waɗansu suka fāɗi a kan dutse, da suka tsira sai suka yanƙwane don rashin danshi.</verse>
				<verse number="7">Waɗansu kuma suka fāɗi a cikin ƙaya. Da suka yi girma tare, sai ƙayan suka shaƙe su.</verse>
				<verse number="8">Waɗansu kuma har yanzu, suka fāɗi a ƙasa mai kyau, suka yi girma, suka ba da amfani riɓi ɗari ɗari, fiye da abin da aka shuka.” Da faɗin haka sai ya ce, “Duk mai kunnen ji, yǎ ji.”</verse>
				<verse number="9">Almajiransa suka tambaye shi maʼanar wannan misali.</verse>
				<verse number="10">Sai ya ce, “Ku ne aka ba sanin asirin mulkin Allah, amma ga sauran mutane kam, ina magana da misalai, saboda, “ ‘ko da yake suna ƙallo, ba za su gani ba, ko da yake suna ji, ba za su gane ba.’ </verse>
				<verse number="11">“Ga maʼanar misalin: irin, shi ne maganar Allah.</verse>
				<verse number="12">Waɗanda suka fāɗi a kan hanya su ne mutanen da suka ji, amma Iblis, yakan zo ya ɗauke maganar daga zuciyarsu, don kada su gaskata, su sami ceto.</verse>
				<verse number="13">Na kan dutse kuwa, su ne da jin maganar, sukan karɓa da murna, amma ba su da saiwa. Sukan gaskata na ɗan lokaci, amma lokacin gwaji, sai su ja da baya.</verse>
				<verse number="14">Irin da suka fāɗi a cikin ƙaya kuwa, su ne mutanen da suka ji, amma a kwana a tashi, tunanin kayan duniya, da neman arziki, da son jin daɗi, sukan hana su ba da ʼyaʼya.</verse>
				<verse number="15">Amma irin da suka fāɗi a ƙasa mai kyau kuwa, su ne mutane masu kyakkyawar zuciya, mai kyau, da suka ji, suka riƙe, suka kuma jimre har suka ba da ʼyaʼya.”</verse>
				<verse number="16">“Ba mai ƙuna fitila saʼan nan ya ɓoye ta a cikin tulu, ko kuma ya sa ta a ƙarƙashin gado ba. A maimakon haka, yakan sa ta a kan alkuki, saboda mutane masu shigowa su ga haske.</verse>
				<verse number="17">Ba abin da yake ɓoye da ba za a fallasa ba. Kuma ba abin da yake rufe, da ba za a sani ba, ko a fitar da shi a fili ba.</verse>
				<verse number="18">Saboda haka, ku yi tunani da kyau yadda kuke saurara. Duk wanda yake da shi, za a ƙara masa, duk wanda ba shi da shi kuma, abin da yake tsammani yana da shi ma, za a karɓe daga gare shi.”</verse>
				<verse number="19">Sai uwar Yesu da ʼyanʼuwansa suka zo, domin su gan shi, amma ba su iya zuwa kusa da shi ba, saboda taron.</verse>
				<verse number="20">Sai wani ya faɗa masa cewa, “Ga uwarka da ʼyanʼuwanka suna tsaye a waje suna so su gan ka.”</verse>
				<verse number="21">Ya amsa ya ce, “Uwana da ʼyanʼuwana, su ne waɗanda suke jin maganar Allah, suna kuma aikata ta.”</verse>
				<verse number="22">Wata rana Yesu ya ce wa almajiransa, “Mu haye zuwa wancan gefen tafkin.” Sai suka shiga jirgin ruwa suka fara tafiya.</verse>
				<verse number="23">Da suna cikin tafiya, sai barci ya kwashe shi. Sai wata babban iska ta taso kan tafkin, har ruwa ya fara shiga cikin jirgin. Suka shiga babban hatsari.</verse>
				<verse number="24">Almajiran suka je suka tashe shi daga barci, suka ce, “Ubangiji, Ubangiji, za mu nutse!” Ya tashi ya kwaɓe iskar da kuma haukar ruwayen. Sai ruwayen da iskar suka natsu. Kome ya yi tsit.</verse>
				<verse number="25">Sai ya tambayi almajiransa, “Ina bangaskiyarku?” A cikin tsoro da mamaki, suka ce wa junansu, “Wane ne wannan? Yana ba da umarni ga iska da ruwa ma, kuma suna biyayya da shi?”</verse>
				<verse number="26">Suka shiga jirgin ruwa zuwa yankin Gerasenawa da yake a hayin tafkin, daga wajen Galili.</verse>
				<verse number="27">Da Yesu ya sauka daga jirgin, sai ga wani mutum mai aljanu daga garin: Mutumin ya daɗe bai sa tufafi ba, kuma ba ya zama a gida. Yana zama a cikin kaburbura.</verse>
				<verse number="28">Da ya ga Yesu, sai mutumin ya ɗaga murya da ƙarfi, ya fāɗi a gabansa, yana ihu cewa, “Ina ruwanka da ni, Yesu, Ɗan Allah Mafi Ɗaukaka? Ina roƙonka, kada ka ba ni wahala!”</verse>
				<verse number="29">Gama Yesu ya riga ya umarci mugun ruhun ya fita daga mutumin. Sau da yawa mugun ruhun yakan sha kamunsa. Ko da yake akan ɗaure shi hannu da ƙafa, da sarƙa, a kuma yi gadinsa, amma yakan tsinke sarƙoƙinsa, aljanun kuma su kore shi zuwa wuraren kaɗaici, inda ba kowa.</verse>
				<verse number="30">Yesu ya tambaye shi, “Mene ne sunanka?” Sai ya amsa, “Legiyon,” wato, “Tuli,” gama aljanu masu ɗumbun yawa ne suna cikinsa.</verse>
				<verse number="31">Suka yi ta roƙonsa kada ya umarce su su shiga ramin Abis.</verse>
				<verse number="32">A wurin kuwa, akwai babban garken aladu da suke kiwo a gefen tudu. Aljanun suka roƙi Yesu ya bar su, su shiga cikin aladun, ya kuwa yardar musu.</verse>
				<verse number="33">Da aljanun suka fita daga cikin mutumin, sai suka shiga cikin aladun. Garken kuma ya gangara daga kan tudun zuwa cikin tafkin, kuma suka nutse.</verse>
				<verse number="34">Da masu kiwon aladun suka ga abin da ya faru, sai suka ruga da gudu zuwa garin da yakewaye suka kai labari.</verse>
				<verse number="35">Mutanen kuma suka fito don su ga abin da ya faru. Da suka iso wurin Yesu, sai suka tarar da mutumin da aljanun suka fita daga cikinsa, yana zaune kusa da Yesu sanye da tufafi, kuma cikin hankalinsa, sai tsoro ya kama su.</verse>
				<verse number="36">Waɗanda suka ga abin da faru, suka gaya wa mutanen yadda aka warkar da mai aljanun.</verse>
				<verse number="37">Sai dukan mutanen yankin Gerasenawa suka roƙi Yesu ya bar su, don sun tsorata sosai. Sai Yesu ya shiga jirgin ruwa ya tafi.</verse>
				<verse number="38">Mutumin da aka fitar da aljanun daga cikinsa, ya roƙi Yesu don ya tafi tare da shi, amma Yesu ya sallame shi, ya ce,</verse>
				<verse number="39">“Koma gida, ka shaida babban alherin da Allah ya yi maka.” Sai mutumin ya tafi yana faɗin abin da Yesu ya yi masa a duk garin.</verse>
				<verse number="40">Da Yesu ya koma, taron suka marabce shi, don dā ma duk suna jiransa.</verse>
				<verse number="41">Sai wani mutum mai suna Yayirus, wani mai mulkin majamiʼa, ya zo ya fāɗi a gaban Yesu, yana roƙonsa ya zo gidansa,</verse>
				<verse number="42">domin diyarsa ɗaya tak, wadda ta kai shekara goma sha biyu, tana bakin mutuwa. Da Yesu yake kan hanyarsa, taron mutane masu yawa suka yi ta matsa shi a kowane gefe.</verse>
				<verse number="43">A wurin kuwa, akwai wata mace wadda tana da ciwon zubar da jini, har na shekara goma sha biyu, amma babu wanda ya iya warkar da ita.</verse>
				<verse number="44">Sai ta zo ta bayansa, ta taɓa bakin rigarsa. Nan da nan, zubar da jininta ya tsaya.</verse>
				<verse number="45">Yesu ya yi tambaya, “Wa ya taɓa ni?” Bayan kowa ya yi musu, sai Bitrus ya ce, “Ubangiji, ai, mutane da yawa suna matsinka ta kowane gefe.”</verse>
				<verse number="46">Amma Yesu ya ce, “Wani ya taɓa ni, na san cewa iko ya fita daga wurina.”</verse>
				<verse number="47">Sai macen, da ta ga ba halin ɓoyewa, sai ta fita, jikinta na rawa, ta fāɗi a gabansa. A gaban dukan mutanen, ta faɗi dalilin da ya sa ta taɓa shi, da yadda ta warke nan take.</verse>
				<verse number="48">Sai Yesu ya ce mata, “Diyata, bangaskiyarki ta warkar da ke. Ki tafi cikin salama.”</verse>
				<verse number="49">Yayinda Yesu na cikin magana har yanzu, sai ga wani daga gidan Yayirus, mai mulkin majamiʼar, ya ce, “Kada ka ƙara damun malam, diyarka ta rasu.”</verse>
				<verse number="50">Da Yesu ya ji wannan, sai ya ce wa Yayirus, “Kada ka ji tsoro, ka gaskata, za a kuma warkar da ita.”</verse>
				<verse number="51">Da ya iso gidan Yayirus, sai ya hana kowa ya bi shi cikin ɗakin, sai dai Bitrus, da Yohanna, da Yaƙub, da kuma mahaifin da mahaifiyar.</verse>
				<verse number="52">Ana cikin haka, dukan mutanen kuma sai kuka da makoki suke ta yi, domin yarinyar. Sai Yesu ya ce, “Ka daina yin kuka, ba ta mutu ba, tana barci ne.”</verse>
				<verse number="53">Sai suka yi masa dariya, da yake sun san cewa, ta mutu.</verse>
				<verse number="54">Amma Yesu ya kama ta a hannu ya ce, “Diyata, ki tashi.”</verse>
				<verse number="55">Ruhunta ya dawo, kuma ta tashi, nan take. Yesu ya ce musu, su ba ta wani abu ta ci.</verse>
				<verse number="56">Iyayenta suka yi mamaki, amma ya ba su umarni kada su faɗa wa kowa abin da ya faru.</verse>
			</chapter>
			<chapter number="9">
				<verse number="1">Bayan da Yesu ya tara Sha Biyun wuri ɗaya, sai ya ba su iko da izini na fitar da dukan aljanu, da na warkar da cututtuka.</verse>
				<verse number="2">Ya kuma aike su, su yi waʼazin mulkin Allah, su kuma warkar da marasa lafiya.</verse>
				<verse number="3">Ya ce musu, “Kada ku ɗauki kome don tafiyar, wato, ba sanda, ba jaka, ba burodi, ba kuɗi, ba riga na biyu.</verse>
				<verse number="4">Duk gidan da kuka sauka, ku zauna nan sai kun bar garin.</verse>
				<verse number="5">In mutane ba su karɓe ku ba, saʼad da kun bar garinsu, ku karkaɗe ƙurar ƙafafunku don shaida a kansu.”</verse>
				<verse number="6">Sai suka tashi suka shiga ƙauye zuwa ƙauye suna waʼazin bishara, suna warkar da marasa lafiya a koʼina.</verse>
				<verse number="7">Yanzu fa, Hiridus mai sarauta ya ji labarin dukan abubuwan da suke faruwa. Sai ya rikice, don waɗansu mutane suna cewa, Yohanna Mai Baftisma ne ya tashi daga matattu,</verse>
				<verse number="8">waɗansu kuma suna cewa, annabi Eliya ne ya sāke bayyana. Waɗansu kuma har wa yau, suna cewa, ɗaya daga cikin annabawa na da ne, ya tashi.</verse>
				<verse number="9">Amma Hiridus, ya ce, “Yohanna dai na yanke kansa, amma wanne mutum ne nake jin labarin abubuwan nan a kansa?” Sai ya yi ƙoƙari ya ga Yesu.</verse>
				<verse number="10">Da manzannin suka dawo, sai suka faɗa wa Yesu abin da suka yi. Sai ya ɗauke su, suka keɓe kansu su kaɗai, zuwa wani gari da ake kira Betsaida.</verse>
				<verse number="11">Amma taron mutane suka ji labari, sai suka bi shi. Ya marabce su, kuma ya yi musu magana a kan mulkin Allah, ya kuma warkar da masu bukatar warkarwa.</verse>
				<verse number="12">Da rana ta kusa fāɗuwa, sai Sha Biyun suka zo wurinsa, suka ce, “Ka sallami taron domin su shiga ƙauyuka na kewaye, su nemi abin da za su ci, da wurin kwana, don inda muke, ba kowa.”</verse>
				<verse number="13">Yesu ya ce, “Ku, ku ba su wani abu su ci.” Sai suka ce masa, “Muna da burodi biyar da kifi biyu kaɗai. Sai dai, in mun je mu sayi abinci domin dukan wannan taron.”</verse>
				<verse number="14">Maza kaɗai sun kai kusan dubu biyar. Amma ya ce wa almajiransa, “Ku sa su su zauna a ƙungiya hamsin-hamsin.”</verse>
				<verse number="15">Haka almajiran suka yi, kowa kuwa ya zauna.</verse>
				<verse number="16">Sai Yesu ya ɗauki burodin biyar da kifin biyun, ya ɗaga kansa sama, ya yi godiya, ya kuma kakkarya su. Ya ba wa almajiransa, domin su rarraba wa mutanen.</verse>
				<verse number="17">Duka kuwa suka ci suka ƙoshi. Almajiran suka kwashe ragowar gutsattsarin cike da kwanduna goma sha biyu.</verse>
				<verse number="18">Wata rana saʼad da Yesu yana adduʼa a ɓoye, almajiransa kuma suna tare da shi, sai ya tambaye, su ya ce, “Wa, taron mutane ke ce da ni?”</verse>
				<verse number="19">Suka amsa, suka ce, “Waɗansu suna cewa, Yohanna Mai Baftisma, waɗansu kuma annabi Eliya, har wa yau waɗansu suna cewa, kai ɗaya daga cikin annabawan da ne, da ya tashi da rai.”</verse>
				<verse number="20">“Amma ku fa, wa, kuke ce da ni?” Bitrus ya amsa, ya ce, “Kiristi na Allah.”</verse>
				<verse number="21">Yesu ya gargaɗe su da ƙarfi, kada su gaya wa kowa wannan magana.</verse>
				<verse number="22">Ya sāke cewa, “Dole ne Ɗan mutum ya sha wahaloli da yawa, dattawa, da manyan firistoci, da malaman dokoki kuma su ƙi shi, kuma dole a kashe shi, a rana ta uku kuma a ta da shi da rai.”</verse>
				<verse number="23">Sai ya ce wa dukansu, “In wani zai bi ni, dole ya musanta kansa, ya ɗauki gicciyensa kowace rana, ya bi ni.</verse>
				<verse number="24">Gama duk mai son ceton ransa zai rasa shi, amma duk wanda ya rasa ransa saboda ni zai same shi.</verse>
				<verse number="25">Ina amfani, in mutum ya ribato duniya duka, amma ya rasa ransa, ko kuma ya yi hasarar ransa.</verse>
				<verse number="26">Duk wanda yake jin kunyana da na kalmomina, Ɗan Mutum ma zai ji kunyarsa saʼad da zai zo a cikin ɗaukakarsa, da ɗaukakar Uban, da kuma ta tsarkaka malaʼikun.</verse>
				<verse number="27">Gaskiya nake gaya muku, waɗansu da suke tsattsaye a nan ba za su ga mutuwa ba, sai sun ga mulkin Allah.”</verse>
				<verse number="28">Bayan kamar kwana takwas da yin wannan magana, sai Yesu ya ɗauki Bitrus, da Yohanna, da kuma Yaƙub, suka hau kan dutse tare don yin adduʼa.</verse>
				<verse number="29">Yana cikin adduʼa, sai kamannin fuskarsa ta sāke, tufafinsa kuma suka zama da haske kamar hasken walƙiya.</verse>
				<verse number="30">Sai ga mutum biyu, Musa da Eliya,</verse>
				<verse number="31">suka bayyana cikin kyakkyawar daraja, suna magana da Yesu. Suka yi zance a kan tashinsa, wanda shi ya kusan ya kawo ga cikarsa a Urushalima.</verse>
				<verse number="32">Barci kuwa ya kama Bitrus da abokan tafiyarsa sosai. Da idanunsu suka warware, sai suka ga ɗaukakarsa da kuma mutum biyun tsaye tare da shi.</verse>
				<verse number="33">Da mutanen na barin Yesu, sai Bitrus ya ce masa, “Ubangiji, ya yi kyau da muke nan. Bari mu kafa bukkoki guda uku, wato, ɗaya dominka, ɗaya domin Musa, ɗaya kuma domin Eliya.” (Bai ma san abin da yake faɗi ba.)</verse>
				<verse number="34">Yayinda yake cikin magana, sai wani girgije ya bayyana ya rufe su, sai suka ji tsoro, yayinda suke shiga cikin girgijen.</verse>
				<verse number="35">Wata murya ta fito daga cikin girgijen, tana cewa, “Wannan Ɗana ne, zaɓaɓɓena, ku saurare shi.”</verse>
				<verse number="36">Da muryar ta gama magana, sai suka tarar Yesu shi kaɗai ne. Almajiran kuwa suka riƙe wannan alʼamari a zukatansu. A lokacin nan, ba su gaya wa kowa abin da suka gani ba.</verse>
				<verse number="37">Washegari, saʼad da Yesu tare da almajiran nan uku suka sauka daga kan dutsen, sai taro mai yawa ya haɗu da shi.</verse>
				<verse number="38">Sai wani mutum daga cikin taron ya yi kira da ƙarfi, ya ce, “Malam, ina roƙonka, ka dubi ɗan nan nawa, gama shi ne kaɗai nake da shi.</verse>
				<verse number="39">Wani ruhu yakan kama shi, sai ya yi ihu farar ɗaya. Yakan sa shi farfaɗiya, har bakinsa ya yi kumfa. Da ƙyar yake barinsa, yana kuwa kan hallakar da shi.</verse>
				<verse number="40">Na roƙi almajiranka su fitar da shi, amma ba su iya ba.”</verse>
				<verse number="41">Yesu ya amsa, ya ce, “Ya karkataccen zamani marar bangaskiya, har yaushe ne zan kasance tare da ku, ina kuma haƙuri da ku? Kawo yaronka nan.”</verse>
				<verse number="42">Yaron yana kan zuwa ke nan, sai aljanin ya buga shi ƙasa, cikin farfaɗiya. Amma Yesu ya kwaɓe mugun ruhun, ya warkar da yaron, sai ya miƙa shi ga mahaifinsa.</verse>
				<verse number="43">Duk suka yi mamakin girman Allah. Yayinda kowa yana cikin mamakin dukan abubuwan da Yesu ya yi, sai ya ce wa almajiransa,</verse>
				<verse number="44">“Ku kasa kunne da kyau ga abin da zan faɗa muku. Za a bashe Ɗan Mutum ga hannun mutane.”</verse>
				<verse number="45">Amma ba su fahimci abin da yake nufi da wannan magana ba. Ba su gane ba, don an ɓoye musu shi. Su kuwa sun ji tsoro su tambaye shi.</verse>
				<verse number="46">Wata gardama ta tashi a tsakanin almajiran, a kan ko wane ne a cikinsu zai zama mafi girma</verse>
				<verse number="47">Da yake Yesu ya san tunaninsu, sai ya ɗauki wani ƙaramin yaro, ya sa ya tsaya kusa da shi.</verse>
				<verse number="48">Sai ya ce musu, “Duk wanda ya karɓi wannan ƙaramin yaron a cikin sunana, ni ya karɓa, kuma duk wanda ya karɓe ni, ya karɓi wanda ya aiko ni ne. Gama mafi ƙanƙanta duka a cikinku, shi ne kuma mafi girma.”</verse>
				<verse number="49">Sai Yohanna, ya ce, “Ubangiji, mun ga wani mutum yana fitar da aljanu a cikin sunanka, muka yi ƙoƙarin hana shi, don shi ba ɗaya ba ne daga cikinmu.”</verse>
				<verse number="50">Yesu ya ce, “Kada ku hana shi, gama duk wanda ba ya gāba da ku, naku ne.”</verse>
				<verse number="51">Da lokaci ya yi kusa da za a ɗauki Yesu zuwa sama, sai ya ɗaura niyyar tafiya Urushalima.</verse>
				<verse number="52">Sai ya aiki ʼyan saƙo, su yi gaba. Su kuwa, suka shiga cikin wani ƙauyen Samariyawa, don su shirya masa abubuwa.</verse>
				<verse number="53">Amma mutanen ƙauyen ba su karɓe shi ba, don yana kan hanyar zuwa Urushalima ne.</verse>
				<verse number="54">Da almajiransa, Yaƙub da Yohanna suka ga haka, sai suka tambaya, “Ubangiji, kana so mu kira wuta ta sauka daga sama ta hallaka su?”</verse>
				<verse number="55">Amma Yesu ya juya, ya kwaɓe su.</verse>
				<verse number="56">Sai suka tafi wani ƙauye.</verse>
				<verse number="57">Suna kan tafiya a hanya, sai wani mutum ya ce masa, “Zan bi ka, duk inda za ka.”</verse>
				<verse number="58">Yesu ya amsa, ya ce, “Yanyawa suna da ramummuka, tsuntsayen sararin sama kuma suna da sheƙa, wato, wurin kwanansu, amma Ɗan Mutum ba shi da wurin da zai sa kansa ba.”</verse>
				<verse number="59">Ya kuma ce wa wani mutum, “Ka bi ni.” Amma mutumin ya amsa, ya ce, “Ubangiji, bari in je in binne mahaifina tukuna.”</verse>
				<verse number="60">Yesu ya ce masa, “Ka bar matattu su binne matattunsu, amma kai, ka je ka yi shelar mulkin Allah.”</verse>
				<verse number="61">Har wa yau, wani ya ce, “Zan bi ka, Ubangiji, amma ka bar ni in je in yi bankwana da iyalina tukuna.”</verse>
				<verse number="62">Yesu ya amsa, ya ce, “Babu wani da yakan sa hannunsa a garman shanu, saʼan nan ya waiwaya baya, da ya isa ya shiga hidima a cikin mulkin Allah ba.”</verse>
			</chapter>
			<chapter number="10">
				<verse number="1">Bayan haka, Ubangiji ya naɗa waɗansu mutum sabaʼin da biyu, ya aike su biyu-biyu, su riga shi yin gaba zuwa kowane gari da kowane wuri da zai shiga.</verse>
				<verse number="2">Ya ce musu, “Girbi na da yawa, amma maʼaikata kaɗan ne. Saboda haka, ku roƙi Ubangijin girbi ya aikar da maʼaikata zuwa gonarsa.</verse>
				<verse number="3">Ku tafi! Ina aikanku kamar tumaki cikin kyarketai.</verse>
				<verse number="4">Kada ku ɗauki jakar kuɗi, ko jaka, ko takalma. Kada ma ku gai da kowa a kan hanya.</verse>
				<verse number="5">“Saʼad da kuka shiga wani gida, ku fara da cewa, ‘Salama a gare ku mutanen gida.’</verse>
				<verse number="6">In akwai mutum mai salama a gidan, salamarku za ta kasance tare da shi, in kuwa babu, salamarku za ta koma muku.</verse>
				<verse number="7">Ku zauna a wannan gidan, kuna ci kuna shan duk abin da suka ba ku, gama maʼaikaci ya cancanci albashinsa. Kada ku yi yawan sāke masauƙi, daga gida zuwa gida.</verse>
				<verse number="8">“Saʼad da kuka shiga garin, kuma aka karɓe ku, ku ci ko mene ne da aka ajiye a gabanku.</verse>
				<verse number="9">Ku warkar da marasa lafiya da suke wurin. Ku kuma faɗa musu cewa, ‘Mulkin Allah yana kusa da ku.’</verse>
				<verse number="10">Amma saʼad da kuka shiga garin, kuma ba a karɓe ku ba, ku bi titi-titi ku ce,</verse>
				<verse number="11">‘Ko ƙurar garinku da kuke manne a ƙafafunmu, mun karkaɗe muku. Duk da haka, ku tabbatar da wannan, “Mulkin Allah yana kusa.” ’</verse>
				<verse number="12">Ina dai faɗa muku, a ranan nan, za a fi jin tausayin Sodom fiye da wannan garin.</verse>
				<verse number="13">“ ‘Kaitonki, Korasin! Kaitonki, Betsaida!’ Ai, da a ce a Taya da Sidon ne aka yi ayyukan banmamaki da aka yi a cikinku, da tuni sun tuba, suna zama cikin shashan makoki da toka.</verse>
				<verse number="14">A ranar shariʼa, za a fi jin tausayin Taya da Sidon fiye da ku.</verse>
				<verse number="15">Ke kuma Kafarnahum, kina tsammani za ki sami ɗaukaka ne? Aʼa, za a hallaka ki.</verse>
				<verse number="16">“Shi wanda ya saurare ku, ni yake saurara. Shi wanda ya ƙi ku, ni yake ƙi. Amma shi wanda ya ƙi ni kuwa, ya ƙi wanda ya aiko ni ne.”</verse>
				<verse number="17">Mutum sabaʼin da biyun nan suka dawo da murna, suka ce, “Ubangiji, har mun sha ƙarfin aljanu ma a cikin sunanka.”</verse>
				<verse number="18">Sai ya amsa, ya ce, “Na ga Shaiɗan ya fāɗi daga sama kamar walƙiya.</verse>
				<verse number="19">Na ba ku iko da za ku tattaka macizai, da kunamai, ku kuma shawo kan dukan ikon abokin gāba, kuma ba wani lahani da zai same ku.</verse>
				<verse number="20">Duk da haka, kada ku yi farin ciki da cewa, kun sha ƙarfin ruhohi, amma ku yi farin ciki, domin an rubuta sunayenku a sama.”</verse>
				<verse number="21">A wannan lokaci, Yesu, cike da murna ta wurin Ruhu Mai Tsarki, ya ce, “Na yabe ka, ya Uba, Ubangijin sama da ƙasa, domin ka ɓoye waɗannan abubuwa ga masu hikima, da masu ilimi, ka kuma bayyana su ga ƙananan yara. I, ya Uba, gama wannan shi ne nufinka mai kyau.</verse>
				<verse number="22">“Ubana ya danƙa mini dukan kome. Ba wanda ya san Ɗan sai Uban, kuma ba wanda ya san Uban, sai Ɗan, da kuma waɗanda Ɗan ya zaɓa ya bayyana musu shi.”</verse>
				<verse number="23">Sai ya juya wajen almajiransa, ya ce musu a ɓoye, “Albarka ga idanun da suka ga abin da kuke gani.</verse>
				<verse number="24">“Ina faɗa muku, annabawa da sarakuna da yawa sun so su ga abin nan da kuke gani, amma ba su gani ba. Sun so su ji abin da kuke ji, amma ba su ji ba.”</verse>
				<verse number="25">Wata rana, sai wani masanin dokoki ya miƙe tsaye don ya gwada Yesu. Ya tambaya ya ce, “Malam, me zan yi don in gāji rai madawwami?”</verse>
				<verse number="26">Yesu ya amsa, ya ce, “Me aka rubuta a cikin Doka? Yaya kake karanta ta?”</verse>
				<verse number="27">Sai ya amsa, ya ce, “ ‘Ka ƙaunaci Ubangiji Allahnka da dukan zuciyarka, da dukan ranka, da dukan ƙarfinka, da kuma dukan hankalinka’, kuma ‘Ka ƙaunaci maƙwabcinka kamar kanka.’ ”</verse>
				<verse number="28">Yesu ya ce, “Ka amsa daidai. Ka yi haka, kuma za ka rayu.”</verse>
				<verse number="29">Amma domin ya kāre kansa, sai ya tambayi Yesu, ya ce, “Shin, wane ne maƙwabcina?”</verse>
				<verse number="30">Yesu ya amsa, ya ce, “Wani mutum ya tashi daga Urushalima za shi Yeriko, sai ya fāɗi a hannun mafasa, wato, ʼyan fashi. Suka ƙwace tufafinsa, suka yi masa duka, suka bar shi nan bakin rai da mutuwa.</verse>
				<verse number="31">Ya zamana wani firist ya bi kan wannan hanya. Da ya ga mutumin, sai ya bi gefe ya wuce abinsa.</verse>
				<verse number="32">Haka ma wani daga kabilar Lawi, mai hidima cikin haikali, da ya zo wurin, ya gan shi, sai shi ma ya bi gefe ɗaya, ya wuce abinsa.</verse>
				<verse number="33">Amma wani mutumin Samariya da yake kan tafiya, da ya kai inda mutumin yake, ya gan shi, sai ya ji tausayinsa.</verse>
				<verse number="34">Ya je wurinsa, ya ɗaɗɗaure masa raunukansa, saʼan nan ya zuba mai, da ruwan inabi. Ya ɗauki mutumin ya sa a kan jakinsa, ya kai shi wani masauƙi, ya yi jinyarsa.</verse>
				<verse number="35">Washegari, sai ya ɗauki dinari biyu, ya ba wa mai masauƙin, ya ce, ‘Ka lura da shi, bayan na dawo, zan biya ka duk abin da ka ƙara kashewa a kansa.’</verse>
				<verse number="36">“A ganinka, a cikin waɗannan mutane uku, wane ne maƙwabcin mutumin da ya fāɗi a hannun mafasa?”</verse>
				<verse number="37">Masanin dokoki ya amsa, ya ce, “Wanda ya nuna masa jinƙai.” Yesu ya ce masa, “Je ka, ka yi haka nan.”</verse>
				<verse number="38">Yayinda Yesu da almajiransa suna cikin tafiya, sai ya kai wani ƙauye inda wata mace mai suna Marta ta marabce shi a gidanta.</verse>
				<verse number="39">Tana da ʼyarʼuwa mai suna Maryamu, wadda ta zauna a gaban Ubangiji tana jin maganarsa.</verse>
				<verse number="40">Marta kuwa, aikin hidima da ya kamata a yi, ya ɗauke mata hankali, sai ta zo wurin Yesu, ta ce, “Ubangiji, ba ka damu da yadda ʼyarʼuwata ta bar mini aiki ni kaɗai ba? Gaya mata ta taimake ni!”</verse>
				<verse number="41">Amma Ubangiji ya amsa, ya ce, “Marta, Marta, hankalinki ya tashi, kuma kina damuwa a kan abubuwa da yawa.</verse>
				<verse number="42">Amma abu ɗaya tak ake bukata, Maryamu ta zaɓi abin da ya fi kyau, kuma ba za a raba ta da shi ba.”</verse>
			</chapter>
			<chapter number="11">
				<verse number="1">Wata rana Yesu yana adduʼa a wani wuri. Da ya gama, sai ɗaya daga cikin almajiransa ya ce masa, “Ubangiji, ka koya mana yin adduʼa, kamar yadda Yohanna ya koya wa almajiransa.”</verse>
				<verse number="2">Sai ya ce musu, “Saʼad da kuke yin adduʼa, ku ce: “ ‘Ya Uba, sunanka mai tsarki ne mulkinka ya zo.</verse>
				<verse number="3">Ka ba mu kowace rana abincin yini.</verse>
				<verse number="4">Ka gafarta mana zunubanmu, kamar yadda mu ma ke gafarta wa duk wanda ya yi mana laifi. Kada ka kai mu cikin jaraba.’ ”</verse>
				<verse number="5">Saʼan nan ya ce musu, “Da a ce ɗayanku yana da aboki, saʼan nan ya je wurinsa da tsakar dare, ya ce, ‘Aboki, ranta mini burodi guda uku,</verse>
				<verse number="6">domin wani abokina da yake tafiya ya sauka a wurina. Ga shi, ba ni da abinci da zan ba shi.’</verse>
				<verse number="7">Sai wanda yake cikin ɗaki ya amsa, ya ce, ‘Kada ka dame ni. An riga an kulle ƙofa, da ni da yarana kuwa mun kwanta, ba zan iya tashi in ba ka kome ba.’</verse>
				<verse number="8">Ina gaya muku, ko da yake ba zai so tashi ya ba shi burodin don shi abokinsa ne ba, duk da haka, zai tashi ya ba shi yawan abin da yake bukata, saboda nacewarsa.</verse>
				<verse number="9">“Don haka ina faɗa muku, ku roƙa, za a ba ku, ku nema za ku samu, ku ƙwanƙwasa za a kuwa buɗe muku ƙofa.</verse>
				<verse number="10">Gama duk wanda ya roƙa, yana karɓa, mai nema yana samu, wanda ya ƙwanƙwasa kuma, za a buɗe masa ƙofa.</verse>
				<verse number="11">“Wane mahaifi ne a cikinku, in ɗansa ya roƙe shi kifi, zai ba shi maciji a maimakon,</verse>
				<verse number="12">ko kuma in ya roƙi ƙwai, ya ba shi kunama?</verse>
				<verse number="13">In fa haka ne, ko da yake ku mugaye ne, kun san ba ʼyaʼyanku kyautai masu kyau, balle fa Ubanku na sama, zai yi fiye da haka, ta wurin ba da Ruhu Mai Tsarki, ga masu roƙonsa!”</verse>
				<verse number="14">Saʼad da Yesu yake fitar da wani beben aljani daga wani mutum, da aljanin ya fita, sai mutumin wanda da bebe ne, ya yi magana, taron kuwa suka yi mamaki.</verse>
				<verse number="15">Amma waɗansunsu suka ce, “Ai, da ikon Beʼelzebub, sarkin aljanu ne, yake fitar da aljanu.”</verse>
				<verse number="16">Waɗansu kuma suka gwada shi, ta wurin neman ya nuna musu wata alama daga sama.</verse>
				<verse number="17">Yesu kuwa ya san tunaninsu, sai ya ce musu, “Duk mulkin da yake gāba da kansa, zai lalace, kuma gidan da yake gaba da kansa zai rushe.</verse>
				<verse number="18">In Shaiɗan yana gāba da kansa, yaya mulkinsa zai tsaya? Ina faɗin haka domin kun ce, da ikon Beʼelzebub nake fitar da aljanu.</verse>
				<verse number="19">In da ikon Beʼelzebub nake fitar da su, to, da ikon wa masu binku suke fitar da su? Saboda haka, za su zama alƙalanku ke nan.</verse>
				<verse number="20">Amma in da ikon Allah ne ni nake fitar da aljanu, ashe, mulkin Allah ya zo muku ke nan.</verse>
				<verse number="21">“Saʼad da mutum mai ƙarfi, wanda yake da makamai yana gadin gidan kansa, an tsare lafiyar dukiyarsa ke nan.</verse>
				<verse number="22">Amma in wani wanda ya fi shi ƙarfi, ya faɗa masa ya kuma sha ƙarfinsa, yakan ƙwace makaman da mutumin ke dogara da su, ya kuma rarraba ganima.</verse>
				<verse number="23">“Wanda ba ya tare da ni, yana gāba da ni, wanda kuma ba ya tarawa da ni, watsarwa yake yi.</verse>
				<verse number="24">“Lokacin da mugun ruhu ya fita daga mutum, sai ya bi ta wuraren da ba mutane, yana neman hutu, amma ya kāsa samu, sai ya ce, ‘Zan koma gidan da na bari.’</verse>
				<verse number="25">Saʼad da ya koma, ya tarar da gidan a share da tsabta, kuma a shirye.</verse>
				<verse number="26">Sai ya je ya ɗebo waɗansu ruhohi bakwai da suka fi shi mugunta, sai su shiga su zauna a wurin. Ƙarshen wannan mutum kuwa zai fi farkonsa muni.”</verse>
				<verse number="27">Da Yesu yake cikin faɗin waɗannan abubuwa, sai wata mace daga cikin taron ta ɗaga murya ta ce masa, “Mai albarka ce uwar da ta haife ka, wadda ka sha mamanta.”</verse>
				<verse number="28">Yesu ya amsa, ya ce, “A maimakon, masu albarka ne waɗanda suke jin maganar Allah, suna kuma biyayya da ita.”</verse>
				<verse number="29">Da taron mutane suka ƙaru, sai Yesu ya ce, “Wannan mugun zamani ne. Tana neman wata abin banmamaki, amma ba ko ɗaya da za a ba ta, sai dai ta Yunana.</verse>
				<verse number="30">Kamar yadda Yunana ya zama alama ga mutanen Ninebe, haka ma Ɗan Mutum zai zama ga zamanin nan.</verse>
				<verse number="31">A ranar shariʼa, Sarauniyar Kudu za ta tashi tsaye tare da wannan zamani, ta yanke wa wannan zamani hukunci, domin ta zo daga ƙarshen duniya ta saurari hikimar Solomon, ga shi kuwa, shi wanda ya fi Solomon girma, na nan.</verse>
				<verse number="32">A ranar shariʼa, mutanen Ninebe za su tashi tsaye tare da wannan zamani, su yanke wa wannan zamani hukunci. Gama sun tuba saʼad da Yunana ya yi musu waʼazi. Ga shi yanzu, shi wanda ya fi Yunana girma, na nan.</verse>
				<verse number="33">“Babu wanda yakan ƙuna fitila saʼan nan ya ɓoye ta, ko ya rufe ta da murfi ba. A maimako, yakan ajiye ta a kan alkuki, don masu shiga su ga haske.</verse>
				<verse number="34">Idonka shi ne fitilar jikinka. Saʼad da idanunka suna da lafiya, dukan jikinka ma na cike da haske, amma saʼad da idanunka suna da lahani, dukan jikinka ma na cike da duhu.</verse>
				<verse number="35">Ka lura fa, kada hasken da yake cikinka ya zamana duhu ne.</verse>
				<verse number="36">Saboda haka, in dukan jikinka yana cike da haske, ba inda ke da duhu, jikinka kuwa zai kasance da haske gaba ɗaya, kamar yadda hasken fitila yake haskaka ka.”</verse>
				<verse number="37">Da Yesu ya gama magana, sai wani Bafarisiye ya gayyace shi cin abinci tare da shi. Sai kuwa ya shiga ya zauna a tebur.</verse>
				<verse number="38">Amma Bafarisiyen ya lura cewa, Yesu bai wanke hannu kafin ya ci abinci ba, sai mamaki ya kama shi.</verse>
				<verse number="39">Sai Ubangiji ya ce masa, “Ku Farisiyawa, kukan wanke bayan kwano da kwaf, amma a ciki kuna cike da kwaɗayi da mugunta.</verse>
				<verse number="40">Ku wawayen mutane! Ashe, wanda ya yi bayan, ba shi ne kuma ya yi cikin ba?</verse>
				<verse number="41">Ku ba matalauta abin da yake cikin kwano, kuma kome zai zama muku da tsabta.</verse>
				<verse number="42">“Kaitonku, Farisiyawa, domin kuna ba wa Allah zakka na anananku, da ƙarƙashinku, da kuma sauran ganyen lambunku iri-iri, amma kun ƙyale adalci da ƙaunar Allah. Ya kamata da kun kiyaye na ƙarshen, ban ba barin na farkon.</verse>
				<verse number="43">“Kaitonku, Farisiyawa, domin kun cika son wuraren zama masu daraja a majamiʼu, da kuma yawan gaisuwa a wuraren kasuwanci.</verse>
				<verse number="44">“Kaitonku, domin ku kamar kaburbura ne da ba a sa musu alama ba, waɗanda mutane suke takawa don rashin sani.”</verse>
				<verse number="45">Sai ɗaya daga cikin masanan dokoki ya ce wa Yesu, “Malam, in ka faɗi waɗannan abubuwa haka, kai kuma ka zage mu ke nan.”</verse>
				<verse number="46">Yesu ya amsa, ya ce, “Ku masanan dokoki ma, kaitonku, domin kun ɗora wa mutane kaya masu nauyi waɗanda da ƙyar suke ɗaukawa, amma ku da kanku ba za ku sa ko yatsa ɗaya, don ku taimake su ba.</verse>
				<verse number="47">“Kaitonku, domin kun gina kaburbura saboda annabawa, nan kuwa kakannin-kakanninku ne suka kashe su.</verse>
				<verse number="48">Wannan ya shaida cewa kun amince da abin da kakannin-kakanninku suka yi. Sun karkashe annabawa, ku kuma kun gina kaburburansu.</verse>
				<verse number="49">Saboda haka, Allah a cikin hikimarsa, ya ce, ‘Zan aika musu da annabawa da manzanni. Za su kashe waɗansu, su kuma tsananta wa waɗansu.’</verse>
				<verse number="50">Saboda haka, alhakin jinin dukan annabawa da aka kashe, tun farkon duniya, yana kan wannan zamani,</verse>
				<verse number="51">wato, tun daga jinin Habila, har zuwa jinin Zakariya, wanda aka kashe tsakanin bagade da mazauni. I, ina gaya muku, alhakinsu duka yana kan wannan zamani.</verse>
				<verse number="52">“Kaitonku, masanan dokoki, domin kun ɗauke mabuɗin ilimi. Ku kanku ba ku shiga ba, kuma kun hana wa waɗanda suke shiga, su shiga.”</verse>
				<verse number="53">Da Yesu ya bar wurin, sai Farisiyawa da malaman dokoki suka fara gaba mai tsanani da shi, kuma suna tsokanansa da tambayoyi.</verse>
				<verse number="54">Suna fakonsa, don su kama shi a kan wata magana da zai faɗa.</verse>
			</chapter>
			<chapter number="12">
				<verse number="1">Ana nan saʼad da taron dubban mutane suka taru har suna tattaka juna, Yesu fara yin magana, da farko da almajiransa, ya ce, “Ku yi hankali da yistin Farisiyawa, wato, munafunci.</verse>
				<verse number="2">Ba abin da yake rufe da ba za a fallasa ba, ko kuma abin da yake ɓoye da ba za a bayyana ba.</verse>
				<verse number="3">Abin da kuka faɗa a cikin duhu, za a ji shi a hasken rana. Kuma abin da kuka faɗa a kunne, a cikin ɗakunan na ciki-ciki, za a yi shelarsa daga kan rufin ɗakuna.</verse>
				<verse number="4">“Ina dai gaya muku abokaina, kada ku ji tsoron masu kashe jiki, amma bayan haka, ba sauran abin da za su iya yi.</verse>
				<verse number="5">Amma zan nuna muku wanda za ku ji tsoronsa. Ku ji tsoron wanda, bayan da ya kashe jikin, yana da iko ya jefa ku cikin jahannama ta wuta. I, ina gaya muku, ku ji tsoronsa.</verse>
				<verse number="6">Ba ana sayar da kanari biyar a kan kobo biyu ba? Duk da haka, Allah bai manta da ko ɗayansu ba.</verse>
				<verse number="7">Hakika, gashin kanku ɗin nan ma, an ƙidaya su duka. Kada ku ji tsoro. Darajarku ta fi na kanari masu yawa girma.</verse>
				<verse number="8">“Ina gaya muku, duk wanda ya shaida ni a gaban mutane, Ɗan Mutum ma zai shaida shi a gaban malaʼikun Allah.</verse>
				<verse number="9">Amma wanda ya yi mūsun sanina a gaban mutane, shi ma za a yi mūsunsa a gaban malaʼikun Allah.</verse>
				<verse number="10">“Kuma duk wanda ya faɗi kalmar zagi a kan Ɗan Mutum, za a gafarta masa, amma duk wanda ya saɓa wa Ruhu Mai Tsarki, ba za a gafarta masa ba.</verse>
				<verse number="11">“Saʼad da an kai ku a gaban majamiʼu, da gaban masu mulki, da kuma gaban masu iko, kada ku damu da yadda za ku kāre kanku, ko kuma abin da za ku faɗa,</verse>
				<verse number="12">gama Ruhu Mai Tsarki zai koya muku abin da ya dace ku faɗa a lokacin.”</verse>
				<verse number="13">Sai wani mutum daga cikin taron ya ce masa, “Malam, ka ce wa ɗanʼuwana ya raba gādon da ni.”</verse>
				<verse number="14">Yesu ya amsa masa, ya ce, “Kai, wa ya naɗa ni alƙali, ko mai sulhu a tsakaninku?”</verse>
				<verse number="15">Sai ya ce musu, “Ku lura fa! Ku tsare kanku daga dukan kowane irin kwaɗayi. Ran mutum ba ya danganta a kan yawan dukiyarsa ba.”</verse>
				<verse number="16">Sai ya gaya musu wannan misali, ya ce, “Gonar wani mai arziki ta ba da amfani sosai.</verse>
				<verse number="17">Ya yi tunani a ransa, ya ce, ‘Ba ni da inda zan ajiye amfanin gonana. Me zan yi ke nan?’</verse>
				<verse number="18">“Sai ya ce, ‘Ga abin da zan yi. Zan rushe rumbunana, in gina manya, in zuba dukan hatsina da kayana a ciki.’</verse>
				<verse number="19">Ni kuma zan ce wa raina, ‘Kana da kaya da yawa masu kyau, da aka yi ajiyarsu domin shekaru da dama masu zuwa. Yi hutunka, ka ci, ka sha, ka yi annashuwa.’</verse>
				<verse number="20">“Amma Allah ya ce masa, ‘Kai wawa! A wannan dare za a bidi ranka. Bayan haka, wa zai gāji abin da ka tara wa kanka?’</verse>
				<verse number="21">“Haka zai zama ga duk wanda ya tara wa kansa dukiya, amma ba shi da arziki a gaban Allah.”</verse>
				<verse number="22">Sai Yesu ya ce wa almajiransa, “Saboda haka, ina faɗa muku, kada ku damu game da rayuwarku, abin da za ku ci, ko kuma game da jikinku, abin da za ku yafa.</verse>
				<verse number="23">Rai ya fi abinci, jiki kuma ya fi tufafi.</verse>
				<verse number="24">Ku dubi hankaki. Ba sukan yi shuki ko girbi ba, kuma ba su da ɗakin ajiya ko rumbu ba, duk da haka, duk da haka, Allah na ciyar da su. Darajarku ta fi na tsuntsaye sau da yawa!</verse>
				<verse number="25">Wane ne a cikinku ta wurin damuwarsa, na iya ƙara ko saʼa ɗaya ga rayuwarsa?</verse>
				<verse number="26">Tun da ba za ku iya yin wannan ƙanƙanin abu ba, me ya sa kuke damuwa a kan sauran?</verse>
				<verse number="27">“Ku dubi yadda furanni suke girma. Ba sukan yi aiki, ko saƙa ba, duk da haka, ina faɗa muku cewa, ko Solomon cikin kyakkyawan darajarsa duka, bai yafa kayan ado da ya kai kamar na ko ɗaya a cikinsu ba.</verse>
				<verse number="28">In haka ne Allah yake yi wa ciyayin jeji sutura, wadda yau suna nan, saʼan nan gobe kuma a jefa cikin wuta, Allah ba zai yi muku sutura fiye da ciyayin jeji ba, Ya ku masu ƙarancin bangaskiya!</verse>
				<verse number="29">Kada ku sa zuciyarku a kan abin da za ku ci, ko abin da za ku sha, kada ku damu a kan su.</verse>
				<verse number="30">Gama duniya ta masu bautar gumaka, da ba ta san Allah ba, tana faman neman dukan irin waɗannan abubuwa. Amma Ubanku na sama kuwa, ya san kuna bukatarsu.</verse>
				<verse number="31">Amma ku bidi mulkinsa, za a kuwa ƙara muku waɗannan abubuwa.</verse>
				<verse number="32">“Ya ƙaramin garke, kada ku ji tsoro, gama ya gamshi Ubanku ya ba ku mulkin.</verse>
				<verse number="33">Ku sayar da dukiyarku, ku ba wa matalauta. Ku yi wa kanku jakunkuna da ba za su lalace ba. Ku yi wa kanku ajiyar dukiyar da ba za ta kare ba a sama, inda ko ɓarawo ba zai yi kusa ba, ko kuma asu ba za su iya su lalatar ba.</verse>
				<verse number="34">Gama inda dukiyarku take, a nan ne zuciyarku ma take.</verse>
				<verse number="35">“Ku shirya ɗamara don hidima. Ku bar fitilunku suna ci,</verse>
				<verse number="36">kamar maza da suke jiran maigidansu ya dawo daga bikin aure. Saboda duk lokacin da ya dawo ya ƙwanƙwasa ƙofa, a shirye suke su buɗe masa nan da nan.</verse>
				<verse number="37">Zai zama da albarka in maigida ya dawo, ya tarar da bayinsa suna zaman tsaro. Gaskiya ni faɗa muku, zai sa kayan hidima da kansa, ya sa bayinsa su zauna kan tebur, saʼan nan ya yi musu hidimar abinci.</verse>
				<verse number="38">Zai zama da albarka ga bayin da maigidansu ya iske su, suna zaman tsaro, a duk lokacin da ya dawo, ko da ya dawo a cikin saʼa ta biyu, ko ta uku na tsakar dare ne.</verse>
				<verse number="39">Amma ku fahimci wannan: Da maigida ya san saʼar da ɓarawo zai zo, ai, da ba zai bari a shiga, a fasa masa gida ba.</verse>
				<verse number="40">Ku ma, sai ku zauna da shiri, domin Ɗan Mutum zai zo a saʼar da ba ku yi tsammani ba.”</verse>
				<verse number="41">Bitrus ya yi tambaya, ya ce, “Ya Ubangiji, mu ne kake faɗa wa wannan misali, ko kuwa ga kowa da kowa ne?”</verse>
				<verse number="42">Ubangiji ya amsa, ya ce, “To wane ne manaja mai aminci da hikima, wanda maigida ya ba shi riƙon bayinsa, domin ya ba su abincinsu a daidai lokaci?</verse>
				<verse number="43">Zai zama da albarka ga bawan nan wanda maigidan ya dawo, ya same shi yana yin haka.</verse>
				<verse number="44">Gaskiya nake gaya muku, maigidan zai ba shi riƙon dukan dukiyarsa.</verse>
				<verse number="45">Amma da a ce bawan ya yi tunani a zuciyarsa, ya ce, ‘Ai, maigidana ya yi jinkirin dawowa,’ saʼan nan ya fara dukan bayin, maza da mata, ya kuma shiga ci, da sha, har da buguwa.</verse>
				<verse number="46">Maigidan bawan nan zai dawo a ranar da wannan bawan bai yi tsammaninsa ba, kuma a saʼar da bai sani ba. Maigidan zai yayyanka shi, ya kuma ba shi rabonsa tare da marasa bangaskiya.</verse>
				<verse number="47">“Bawan da ya san nufin maigidansa, kuma bai yi shiri ba, ko kuma bai yi abin da maigidansa yake so ba, zai sha mummunan duka.</verse>
				<verse number="48">Amma wanda bai sani ba, ya kuwa yi abin da ya isa horo, za a dūke shi kaɗan. Duk wanda aka ba shi mai yawa, mai yawan ne za a bida daga gare shi. Duk wanda kuma aka ba shi riƙon amana mai yawa, fiye da haka kuma za a bida daga gare shi.</verse>
				<verse number="49">“Na zo ne domin in kawo wuta a duniya. Ina so da ta riga ta kunnu!</verse>
				<verse number="50">Amma ina da baftismar da za a yi mini, na kuwa damu sosai, sai na kammala ta!</verse>
				<verse number="51">Kuna tsammani na zo domin in kawo salama a duniya ne? Aʼa! Ina gaya muku, rabuwa ne.</verse>
				<verse number="52">Daga yanzu, za a iske mutum biyar a gida ɗaya sun rabu, suna gāba da juna, uku suna gāba da biyu, biyun suna gāba da ukun.</verse>
				<verse number="53">Za su rarrabu. Mahaifi yana gāba da ɗan, ɗan kuma yana gāba da mahaifin. Mahaifiya tana gāba da diyar, diyar kuma tana gāba da mahaifiyar. Suruka tana gāba da matar ɗa, matar ɗa kuma tana gāba da suruka.”</verse>
				<verse number="54">Ya ce wa taron, “Saʼad da kuka ga hadari ya fito daga yamma, nan da nan kukan ce, ‘Za a yi ruwan sama,’ sai a kuwa yi.</verse>
				<verse number="55">Saʼad da kuma iska ta taso daga kudu, kukan ce, ‘Za a yi zafi,’ sai kuwa a yi.</verse>
				<verse number="56">Munafukai! Kuna san yadda za ku fassara yanayin ƙasa da na sararin sama. Ta yaya ba ku san yadda za ku yi fassarar wannan zamani ba?</verse>
				<verse number="57">“Don me ba ku iya auna wa kanku, abin da yake daidai ba?</verse>
				<verse number="58">Yayinda kake kan hanyar zuwa kotu da maƙiyinka, ka yi matuƙar ƙoƙari ku shirya tun kuna kan hanya. In ba haka ba, zai kai ka gaban alƙali, alƙali kuma ya miƙa ka ga ɗan sanda, ɗan sanda kuma ya jefa ka a kurkuku.</verse>
				<verse number="59">Ina gaya maka, ba za ka fita ba, sai ka biya kobo na ƙarshe.”</verse>
			</chapter>
			<chapter number="13">
				<verse number="1">A yanzun fa, akwai waɗansu da suka kasance a lokacin can, suka ba Yesu labarin Galiliyawa da Bilatus ya garwaya jininsu tare da jinin hadayunsu.</verse>
				<verse number="2">Yesu ya amsa, ya ce, “Kuna tsammani waɗannan Galiliyawan sun fi dukan sauran Galiliyawa zunubi ne, shi ya sa suka sha irin wannan wahala?</verse>
				<verse number="3">Ina gaya muku, aʼa! Amma in ba ku tuba ba, ku ma duka za ku hallaka.</verse>
				<verse number="4">Ko kuwa kuna tsammani, sha takwas ɗin nan da suka mutu lokacin da hasumiya ya fāɗi a kansu a Silowam, sun fi dukan sauran mutanen Urushalima laifi ne?</verse>
				<verse number="5">Ina gaya muku, aʼa! Amma in ba ku tuba ba, ku ma duka za ku hallaka.”</verse>
				<verse number="6">Sai ya faɗa wannan misali, ya ce, “Wani mutum yana da itacen ɓaure, da aka shuka a gonar inabinsa. Da ya je cire ʼyaʼyan itacen, sai ya tarar ba ta yi ʼyaʼya ba.</verse>
				<verse number="7">Sai ya ce wa mai lura da gonar inabin, ‘Yau shekara uku ke nan ina zuwa neman ʼyaʼyan ɓaure daga itacen nan, amma ba na samun kome. Sare shi! Don me za a bar shi ya tare wuri.’</verse>
				<verse number="8">“ Mutumin ya amsa, ya ce, ‘Ranka yǎ daɗe, ka bar shi, in yi masa ban ƙasa, in kuma zuba masa taki har na shekara ɗaya.</verse>
				<verse number="9">In kuwa ya ba da ʼyaʼya shekara mai zuwa, yana da kyau! In kuwa ba haka ba, sai ka sare shi.’ ”</verse>
				<verse number="10">Wata ranar Asabbaci, Yesu yana koyarwa a wata majamiʼa,</verse>
				<verse number="11">a wurin kuwa, akwai wata mace wadda aljani ya gurgunta, har na shekaru goma sha takwas. Duk ta tanƙware, ba ta ma iya miƙewa ko kaɗan.</verse>
				<verse number="12">Da Yesu ya gan ta, sai ya kirata gaba, ya ce mata, “Mace, an ʼyantar da ke daga rashin lafiyarki.”</verse>
				<verse number="13">Sai ya ɗibiya hannuwansa a kanta, nan da nan sai ta miƙe, ta yabi Allah.</verse>
				<verse number="14">Amma mai mulkin majamiʼar ya ji haushi da Yesu ya yi warkarwa a ranar Asabbaci. Sai ya ce wa mutanen, “Akwai ranaku shida da ya kamata a yi aiki. Saboda haka, ku zo a ranakun nan a warkar da ku, ba ranar Asabbaci ba.”</verse>
				<verse number="15">Ubangiji ya amsa masa, ya ce, “Ku munafukai! Ashe, kowannenku ba yakan kunce bijiminsa ko jakinsa, ya kai shi waje ya ba shi ruwa, a ranar Asabbaci ba?</verse>
				<verse number="16">Ashe, ba ya kamata a ʼyantar da macen nan, diyar zuriyar Ibrahim, wadda Shaiɗan ya ɗaure, har shekara goma sha takwas, a ranar Asabbaci, daga abin da ya ɗaure ta ba?”</verse>
				<verse number="17">Saʼad da ya faɗi wannan, sai duka masu gāba da shi suka kunyata. Amma mutane kuwa suka yi murna saboda dukan abubuwan banmamaki da yake yi.</verse>
				<verse number="18">Sai Yesu ya yi tambaya, ya ce, “Yaya mulkin Allah yake? Da me zan kwatanta shi?</verse>
				<verse number="19">Yana kama da ƙwayar mustad, wadda wani mutum ya ɗauka, kuma ya shuka a gonarsa. Ta yi girma, ta zama itace, kuma tsuntsayen sararin sama suka huta a rassansa.”</verse>
				<verse number="20">Ya sāke tambaya, “Da me zan kwatanta mulkin Allah?</verse>
				<verse number="21">Yana kama da yisti wadda mace ta ɗauka, ta kwaɓa garin alkama mai yawa da shi, har sai da yistin ya garwaye ƙullun duka.”</verse>
				<verse number="22">Saʼad da Yesu yana kan hanyarsa zuwa Urushalima, sai ya bi ta cikin garuruwan da ƙauyukan, yana koyarwa.</verse>
				<verse number="23">Sai wani ya tambaye shi, ya ce, “Ya Ubangiji, shin, wai mutane kima ne kawai za su sami ceto?” Ya ce musu,</verse>
				<verse number="24">“Ku yi matuƙar ƙoƙari ku shiga ta matsattsiyar ƙofa, domin ina faɗa muku, mutane da yawa za su yi ƙoƙarin shiga, amma ba za su iya ba.</verse>
				<verse number="25">Da zaran maigidan ya tashi ya rufe ƙofar, za ku tsaya a waje kuna ƙwanƙwasawa, kuna roƙo cewa, ‘Ranka yǎ daɗe, buɗe mana ƙofa.’ “ Amma shi zai amma ya ce, ‘Ni ban san ku, ko inda kuka fito ba.’</verse>
				<verse number="26">“ Saʼan nan za ku ce, ‘Haba, mu da muka ci, muka sha tare da kai, har ka yi koyarwa a cikin titi-titi namu.’</verse>
				<verse number="27">“ Amma shi zai amma ya ce, ‘Ban san ku, ko inda kuka fito ba. Ku rabu da ni, dukan ku masu aikata mugunta!’</verse>
				<verse number="28">“ Za a yi kuka a can, da cizon haƙora, saʼad da kuka ga Ibrahim, da Ishaku, da Yaƙub, da dukan annabawa a mulkin Allah, amma ku kuwa, za a jefar da ku a waje.</verse>
				<verse number="29">Mutane za su zo daga gabas, da yamma, da kudu, da arewa, su ɗauki wuraren zamansu a bikin, a cikin mulkin Allah.</verse>
				<verse number="30">Hakika, akwai waɗansu da suke na ƙarshe, da za su zama na farko, na farko kuma, da za su zama na ƙarshe.”</verse>
				<verse number="31">A wannan lokaci, waɗansu Farisiyawa suka zo suka ce wa Yesu, “Ka bar nan ka tafi wani wuri dabam. Hiridus yana so ya kashe ka.”</verse>
				<verse number="32">Ya amma ya ce, “Ku je ku gaya wa dilan nan, wato, mai makirci, cewa, ‘Da yau da kuma gobe, zan fitar da aljanu, in kuma warkar da mutane, saʼan nan a rana ta uku in cika burin aikina.</verse>
				<verse number="33">Duk da haka, dole in ci gaba da aikin a yau, da kuma gobe, saʼan nan in ci gaba da yin haka washegari kuma, gama hakika, ba annabi da yakan mutu a bayan birnin Urushalima!’</verse>
				<verse number="34">“ Ya, Urushalima, Urushalima, ke da kika kashe annabawa, kuma kika jefa wa waɗanda aka aika gare ki da duwatsu. Sau da yawa na yi kewan in tattara ʼyaʼyanki wuri ɗaya, kamar yadda kaza takan tattara ʼyaʼyanta cikin fikafikanta, amma ba ki yarda ba!</verse>
				<verse number="35">Duba, an bar muku gidanku fanko. Ina kuwa faɗa muku, ba za ku sāke ganina ba, sai kun ce, ‘Mai albarka ne shi wanda yake zuwa cikin sunan Ubangiji.’ ”</verse>
			</chapter>
			<chapter number="14">
				<verse number="1">Wata ranar Asabbaci, da Yesu ya shiga gidan wani sanannen Bafarisiye don cin abinci, sai mutane suka zuba masa ido da kyau.</verse>
				<verse number="2">A nan a gabansa kuwa akwai wani mutum mai ciwon kumburin ƙafa da hannu.</verse>
				<verse number="3">Sai Yesu ya tambayi masanan dokoki da Farisiyawa, ya ce, “Daidai ne bisa ga doka, a yi warkarwa a ranar Asabbaci, ko babu?”</verse>
				<verse number="4">Amma ba su ce kome ba. Sai ya riƙe mutumin, ya warkar da shi, saʼan nan ya sallame shi.</verse>
				<verse number="5">Sai ya tambaye, su ya ce, “In wani a cikinku yana da ɗa, ko bijimi da ya faɗa a rijiya a ranar Asabbaci, ba za ku cire shi nan da nan ba?”</verse>
				<verse number="6">Suka rasa abin faɗi.</verse>
				<verse number="7">Da ya lura da yadda baƙi suna zaɓan wuraren zama masu ban girma a tebur, sai ya faɗa musu wannan misali, ya ce;</verse>
				<verse number="8">“In wani ya gayyace ka bikin aure, kada ka zaɓi wurin zama mai ban girma, don wataƙila akwai wani da ya fi ka girma, da aka gayyata.</verse>
				<verse number="9">In kuwa haka ne, wanda ya gayyace duk biyunku, zai zo ya ce maka, ‘Ka ba wa mutumin nan wurin zamanka.’ Ka ga, an ƙasƙantar da kai, kuma dole ka ɗauki wuri mafi ƙasƙanci.</verse>
				<verse number="10">Amma in an gayyace ka, ɗauki wuri mafi ƙasƙanci, don in wanda ya gayyace ka ya zo, zai ce maka, ‘Ka hawo nan aboki a wuri mafi girma.’ Wannan zai ɗaukaka ka a gaban dukan yaʼuwanka baƙi.</verse>
				<verse number="11">Gama duk wanda ya ɗaukaka kansa, za a ƙasƙantar da shi. Shi wanda kuma ya ƙasƙantar da kansa, za a ɗaukaka shi.”</verse>
				<verse number="12">Sai Yesu ya ce wa wanda ya gayyace shi, “Lokacin da ka shirya biki ko liyafa, kada ka gayyaci abokanka, ko ʼyanʼuwanka, ko danginka, ko kuma maƙwabtanka masu arziki, gama in ka yi haka, suna iya gayyatarka, su biya maka alherin da ka yi musu.</verse>
				<verse number="13">Amma lokacin da ka kira biki, ka gayyaci matalauta, da guragu, da shanyayyu, da makafi.</verse>
				<verse number="14">Ta haka, za ka sami albarka. Ko da yake ba za su iya biyan ka ba, za a biya ka a ranar tashin masu adalci daga matattu.”</verse>
				<verse number="15">Da jin haka, sai wani da yake tare da shi a tebur ɗin, ya ce wa Yesu, “Mai albarka ne wanda zai ci abinci a bikin nan a mulkin Allah.”</verse>
				<verse number="16">Yesu ya amsa, ya ce, “Wani mutum yana shirya wani babban biki, ya kuma gayyaci baƙi da yawa.</verse>
				<verse number="17">Da lokacin bikin ya yi, sai ya aiki bawansa ya je ya ce wa waɗanda aka gayyata, ‘Ku zo, don an shirya kome.’</verse>
				<verse number="18">“ Amma sai dukansu suka fara ba da hujjoji. Na farkon ya ce, ‘Na sayi gona yanzun nan, dole in je in ga yadda take, ina roƙonka ka yi mini haƙuri.’</verse>
				<verse number="19">“ Wani ya ce, ‘Na sayi shanun noma guda goma yanzun nan, ina kan hanyata ke nan in gwada su, ina roƙonka, ka yi mini haƙuri.’</verse>
				<verse number="20">Har yanzu wani ya ce, ‘Na yi aure yanzun nan, don haka ni ba zan iya zuwa ba.’</verse>
				<verse number="21">“ Bawansa ya dawo ya gaya wa maigidansa wannan. Sai maigidan ya yi fushi, ya ba da umarni ga bawansa, ya ce, ‘Ka fita da sauri, ka bi titi-titi da lungu-lungu na garin, ka kawo matalauta, da guragu, da makafi, da shanyayyu.’</verse>
				<verse number="22">“Bawan ya dawo, ya ce, ‘Ranka yǎ daɗe, an yi abin da ka umarta, amma har yanzu da sauran wuri.’</verse>
				<verse number="23">“Maigidan ya ce wa bawansa, ‘Ka je kan hanyoyin da layi-layi na karkara, ka sa su shigo, don gidana ya cika.’</verse>
				<verse number="24">Ina gaya muku, babu ko ɗaya daga cikin mutanen nan da aka gayyata da zai ɗanɗana bikina.”</verse>
				<verse number="25">Taron mutane mai yawa suna tafiya tare da Yesu, sai ya juya ya ce musu,</verse>
				<verse number="26">“Duk wanda yakan zo wurina, amma bai ƙi mahaifinsa da mahaifiyarsa, da matarsa da ʼyaʼyansa, da ʼyanʼuwansa mata da maza, kai, har ma ransa ba, ba zai iya zama almajirina ba.</verse>
				<verse number="27">Kuma duk wanda ba yakan ɗauki gicciyensa ya bi ni ba, ba zai iya zama almajirina ba.</verse>
				<verse number="28">“In wani daga cikinku yana so ya gina gidan sama, ai, yakan fara zama ne, ya yi lissafin abin da ginin zai ci tukuna, don ya ga ko yana da isashen kuɗi da zai gama ginin.</verse>
				<verse number="29">Gama in ya sa tushen gini, amma bai iya gamawa ba, duk wanda ya gani zai yi masa baʼa,</verse>
				<verse number="30">yana cewa, ‘Wannan mutum ya fara gini, amma bai iya gamawa ba.’</verse>
				<verse number="31">“Ko kuma, wane sarki ne, in zai je yaƙi da wani sarki, ai, yakan fara zama ne, ya duba ya ga, ko da mutane dubu goma, shi zai iya karawa da mai zuwa da dubu ashirin?</verse>
				<verse number="32">In ba zai iya ba, to, tun suna nesa, zai aika da wakilai, su je neman sharuɗan salama.</verse>
				<verse number="33">Haka nan fa, kowane ne a cikin ku, da ba ya rabu da abin da yake da shi ba, ba zai iya zama almajirina ba.</verse>
				<verse number="34">“Gishiri fa yana da kyau, amma in gishiri ya rabu da daɗin ɗanɗanonsa, ta yaya za a sāke mai da daɗin ɗanɗanonsa?</verse>
				<verse number="35">Ba shi da wani amfani, ko ga ƙasa, ko ga juji, sai dai a zubar da shi. ‘Duk mai kunnen ji, yǎ ji.’ ”</verse>
			</chapter>
			<chapter number="15">
				<verse number="1">Yanzu fa, masu karɓar haraji da “masu zunubi” duka suna taruwa don jin koyarwar Yesu.</verse>
				<verse number="2">Amma Farisiyawa da malaman dokoki suka yi gunaguni, suna cewa, “Wannan mutum yana karɓan ‘masu zunubi,’ kuma yana ci tare da su.”</verse>
				<verse number="3">Sai Yesu ya faɗa musu wannan misali, ya ce,</verse>
				<verse number="4">“In ɗayanku yana da tumaki ɗari, saʼan nan ɗayansu ta ɓace. Ashe, ba zai bar tasaʼin da tara a fili ya je neman wadda ta ɓace, har sai ya same ta ba?</verse>
				<verse number="5">In ya same ta, zai sa ta a kafaɗa da murna,</verse>
				<verse number="6">ya dawo gida. Saʼan nan zai kira abokansa da maƙwabtansa wuri ɗaya, ya ce, ‘Ku taya ni murna, na sami tunkiyana da ta ɓata.’</verse>
				<verse number="7">Ina gaya muku, haka za a yi murna sosai a sama, a kan mai zunubi guda ɗaya da ya tuba, fiye da masu adalci tasaʼin da tara, waɗanda ba su bukatan tuba.</verse>
				<verse number="8">“Ko kuwa in wata mace tana da kuɗi na azurfa guda goma, saʼan nan ɗaya ya ɓata, ashe, ba za ta ƙuna fitila, ta share gidan, ta nema a hankali, har sai ta samu ba?</verse>
				<verse number="9">In ta same shi, sai ta kira ƙawayenta da maƙwabtanta wuri ɗaya, ta ce musu, ‘Ku taya ni murna, na sami kuɗina da ya ɓata.’</verse>
				<verse number="10">Haka, ina gaya muku, akwai murna a gaban malaʼikun Allah a kan mai zunubi guda ɗaya, da ya tuba.”</verse>
				<verse number="11">Yesu ya ci gaba da cewa, “Akwai wani mutum wanda yake da ʼyaʼya biyu maza.</verse>
				<verse number="12">Ƙaramin ya ce wa mahaifinsu, ‘Baba, ba ni rabon gādona.’ Sai mahaifin ya raba musu dukiyarsa.</verse>
				<verse number="13">“Bayan ʼyan kwanaki, sai ƙaramin ɗan ya tattara kayansa duk, ya tashi ya tafi wata ƙasa mai nisa. A can, ya ɓatar da dukiyarsa duka a rayuwar banza.</verse>
				<verse number="14">Bayan ya ɓatar da kome, sai ga muguwar yunwa a dukan ƙasar, har ya shiga rashi.</verse>
				<verse number="15">Sai ya je ya sami aiki a wurin wani mutumin ƙasar, wanda ya aike shi a gonakinsa, ya yi kiwon aladu.</verse>
				<verse number="16">Ya yi marmarin ya ci abincin aladun, amma ba wanda ya ba shi kome.</verse>
				<verse number="17">“Da hankalinsa ya dawo, sai ya ce, ‘Kai, bayin mahaifina guda nawa ne, da suke da abinci fiye da isashe, ni kuma ina nan, zan mutu don yunwa!</verse>
				<verse number="18">Zan tashi in koma wurin mahaifina, in ce masa, “Baba, na yi wa sama, na kuma yi maka zunubi.</verse>
				<verse number="19">Ni ban isa a ƙara kira na ɗanka ba. Ka mai da ni kamar ɗaya daga cikin bayinka.” ’</verse>
				<verse number="20">Sai ya tashi ya kama hanya ya koma wurin mahaifinsa. “Amma tun yana nesa, mahaifinsa ya hange shi. Tausayi kuma ya kama shi, sai ya tashi ya ruga da gudu wurinsa, ya rungume shi, ya yi masa sumba.</verse>
				<verse number="21">“Sai ɗan ya ce masa, ‘Baba, na yi wa sama, na kuma yi maka zunubi. Ni ban isa a ƙara kira na ɗanka ba.’</verse>
				<verse number="22">“Amma mahaifin ya ce wa bayinsa, ‘Maza! Ku kawo riga mafi kyau ku sa masa. Ku sa zobe a yatsarsa, da takalma kuma a ƙafafunsa.</verse>
				<verse number="23">Ku kawo ɗan saniya mai ƙiba ku yanka. Bari mu yi biki mu yi shagali.</verse>
				<verse number="24">Gama ɗan nan nawa, da ya mutu, amma yanzu yana da rai kuma. Da ya ɓata, amma yanzu an same shi.’ Sai suka fara shagali.</verse>
				<verse number="25">“Yayinda ake haka, babban ɗan yana gona. Da ya zo kusa da gida, sai ya ji ana kiɗi ana rawa.</verse>
				<verse number="26">Sai ya kira ɗaya daga cikin bayin, ya tambaye shi abin da yake faruwa.</verse>
				<verse number="27">Bawan ya ce, ‘Ai, ɗanʼuwanka ne ya dawo, shi ne mahaifinka ya yanka ɗan saniya mai ƙiba, gama ya yi murna ya karɓi ɗansa da ya dawo gida lafiyayye, ba abin da ya same shi.’</verse>
				<verse number="28">“Sai yayan ya yi fushi, ya ƙi shiga gida. Sai mahaifinsa ya fita ya roƙe shi.</verse>
				<verse number="29">Amma ya amsa wa mahaifinsa, ya ce, ‘Duba! Duk waɗannan shekaru, ina yin maka aiki kamar bawa, ban taɓa maka rashin biyayya ba. Duk da haka, ba ka taɓa ba ni ko ɗan akuya domin in yi shagali da abokaina ba.</verse>
				<verse number="30">Amma da wannan ɗan naka, wanda ya ɓatar da dukiyarka a kan karuwai ya dawo, ka yanka masa ɗan saniya mai ƙiba!’</verse>
				<verse number="31">“Sai mahaifin ya ce masa, ‘Ɗana, kullum kana nan tare da ni, kuma duk abin da nake da shi, naka ne.</verse>
				<verse number="32">Amma ya zama mana dole, mu yi shagali, mu yi murna, domin ɗanʼuwan nan naka, da ya mutu, yanzu kuwa yana da rai, da ya ɓata, amma yanzu an same shi.’ ”</verse>
			</chapter>
			<chapter number="16">
				<verse number="1">Yesu ya ce wa almajiransa, “An yi wani mai arziki wanda aka yi wa manajansa zargin yin banza da dukiyarsa.</verse>
				<verse number="2">Sai ya kira manajan, ya tambaye shi, ‘Me nake ji haka a kanka? Ka kawo lissafin aikinka, domin ba za ka iya cin gaba da aikinka ba.’</verse>
				<verse number="3">“Sai manajan ya ce cikin tunaninsa, ‘Maigidana zai kore ni daga aiki, me zan yi? Ba ni da ƙarfin noma, kuma ina jin kunyan yin bara.</verse>
				<verse number="4">Na san abin da zan yi, don mutane su karɓe ni a gidajensu, bayan an kore ni daga aiki a nan.’</verse>
				<verse number="5">“Sai ya kira kowane ɗaya da maigidansa yake bin bashi. Ya tambayi na farkon, ya ce, ‘Nawa ne maigidana yake bin ka?’</verse>
				<verse number="6">“Ya amsa ya ce, ‘Garwar mai na zaitun guda ɗari takwas.’ “Manajan ya ce, ‘Ga takardarka, ka zauna maza ka mai da shi ɗari huɗu.’</verse>
				<verse number="7">“Ya kuma tambayi na biyun, ‘Kai fa, nawa ne ake bin ka?’ “Sai ya amsa, ya ce, ‘Buhunan alkama dubu.’ “Ya ce, ‘Ga takardarka, ka mai da shi ɗari takwas.’</verse>
				<verse number="8">“Maigidan kuwa ya yabi manajan nan marar gaskiya saboda wayonsa. Gama ʼyan duniyan nan suna da wayon yin hulɗa da junansu fiye da ʼyan haske.</verse>
				<verse number="9">Ina gaya muku, ku yi amfani da dukiya na wannan duniya, domin ku sami wa kanku abokai. Saboda bayan dukiyar ta ƙare, za a karɓe ku a wuraren zama da sun dawwama.</verse>
				<verse number="10">“Duk wanda ana amincewa da shi cikin ƙaramin abu, ana kuma amincewa da shi cikin babba. Kuma duk marar gaskiya cikin ƙaramin abu, zai zama marar gaskiya cikin babba.</verse>
				<verse number="11">In fa ku ba amintattu ne cikin tafiyar da dukiya ta wannan duniya ba, wa zai amince muku da dukiya ta gaskiya?</verse>
				<verse number="12">In fa ku ba amintattu ne cikin tafiyar da dukiyar wani ba, wa zai ba ku dukiya naku, na kanku?</verse>
				<verse number="13">“Babu wani bawa mai iya bauta wa iyayengiji biyu ba. Ko dai ya ƙi ɗaya, ya so ɗayan, ko kuwa ya ɗage ga yi wa ɗaya bauta, saʼan nan ya rena ɗayan. Ba za ku iya ku bauta wa Allah tare da bauta wa Mammon (wato, Kuɗi) a lokaci ɗaya ba.”</verse>
				<verse number="14">Da Farisiyawa masu son kuɗi suka ji wannan duka, sai suka yi wa Yesu tsaki.</verse>
				<verse number="15">Ya ce musu, “Ku ne masu mai da kanku marasa laifi a gaban mutane, amma Allah ya san zuciyarku. Abu mai daraja a gaban mutane, abin ƙyama ne a gaban Allah.</verse>
				<verse number="16">“An yi shelar Doka da Annabawa har zuwa lokacin Yohanna. Tun daga lokacin nan, bisharar mulkin Allah ne ake waʼazinta, kowa kuma yana ƙoƙarin kutsa kai ya shiga.</verse>
				<verse number="17">Gama ta fi sauƙi sama da ƙasa su shuɗe, da a ce ɗigo guda ɗaya na rubutun, ya fita ya fāɗi daga cikin Doka.</verse>
				<verse number="18">“Duk wanda ya saki matarsa ya auri wata mace, zina ne yake yi. Kuma mutumin da ya auri macen da aka sake, zina ne yake yi.</verse>
				<verse number="19">“An yi wani mutum mai arziki wanda yakan sa tufafi masu launin shunayya, da kuma na lallausan lilin, yana kuma cikin rayuwar jin daɗi kullum.</verse>
				<verse number="20">A ƙofar gidansa kuma akan ajiye wani mai bara, mai suna Lazarus, wanda jikinsa duk gyambuna ne.</verse>
				<verse number="21">Shi kuwa yakan yi marmarin cin abin da yakan fāɗi daga tebur na mai arzikin nan. Har karnuka ma sukan zo su lashe gyambunansa.</verse>
				<verse number="22">“Ana nan, sai mai baran ya mutu, kuma malaʼiku suka ɗauke shi zuwa gefen Ibrahim. Mai arzikin ma ya mutu, aka kuma binne shi.</verse>
				<verse number="23">A cikin jahannama ta wuta, inda yana shan azaba, ya ɗaga kai ya hangi Ibrahim can nesa, da kuma Lazarus a gefensa.</verse>
				<verse number="24">Sai ya yi masa kira, ya ce, ‘Baba, Ibrahim, ka ji tausayina, ka aiki Lazarus ya sa ɗan yatsarsa a ruwa, ya ɗiga mini a harshe saboda in ji sanyi, domin ina shan azaba cikin wannan wuta.’</verse>
				<verse number="25">“Amma Ibrahim, ya ce, ‘Ka tuna fa ɗana, a lokacin da kake duniya, ka sami abubuwa masu kyau naka, Lazarus kuwa ya sami munanan abubuwa. Amma yanzu ya sami taʼaziyya a nan, kai kuwa kana shan azaba.</verse>
				<verse number="26">Ban da wannan duka ma, tsakaninmu da kai, akwai wani babban rami da aka yi, yadda waɗanda suke son ƙetarewa daga nan zuwa wurinku, ba za su iya ba, kuma ba mai iya ƙetarewa daga wurinku zuwa wurinmu.’</verse>
				<verse number="27">“Ya amma ya ce, ‘To, ina roƙonka, Ya uba, ka aiki Lazarus zuwa gidan mahaifina,</verse>
				<verse number="28">gama ina da ʼyanʼuwana biyar maza. Bari ya ba su gargaɗi, don kada su ma su zo wurin nan mai azaba.’</verse>
				<verse number="29">“Ibrahim ya amsa, ya ce, ‘Suna da Musa da Annabawa, ai, sai su saurare su.’</verse>
				<verse number="30">“Sai ya ce, ‘Aʼa, Ya uba, Ibrahim, in dai wani ya tashi daga matattu ya je wurinsu, za su tuba.’</verse>
				<verse number="31">“Amma ya ce masa, ‘In ba su saurari Musa da Annabawa ba, kai, ko da wani ya tashi daga matattu ma, ba za su saurare shi ba.’ ”</verse>
			</chapter>
			<chapter number="17">
				<verse number="1">Yesu ya ce wa almajiransa, “Dole ne a sami abubuwa da suke sa mutane su yi zunubi, amma kaiton mutumin nan wanda suke zuwa ta wurinsa.</verse>
				<verse number="2">Gwamma a ɗaura dutsen niƙa a wuyansa, a jefa shi cikin teku, da ya sa ɗaya daga cikin ƙananan yaran nan ya yi zunubi.</verse>
				<verse number="3">Saboda haka, ku lura da kanku. “In ɗanʼuwanka ya yi zunubi, ka kwaɓe shi. In ya tuba, ka gafarta masa.</verse>
				<verse number="4">In ya yi maka laifi sau bakwai a rana ɗaya, ya kuma dawo sau bakwai ɗin a wurinka, yana cewa, ‘Na tuba,’ sai ka gafarta masa.”</verse>
				<verse number="5">Sai manzannin suka ce wa Ubangiji, “Ka ƙara mana bangaskiya!”</verse>
				<verse number="6">Ya amsa musu ya ce, “In kuna da bangaskiya da take ƙanƙani kamar ƙwayar mustad, kuna iya ce wa wannan itacen durumi, ‘Ka tumɓuke daga nan, ka dasu a cikin teku.’ Zai kuwa yi muku biyayya.</verse>
				<verse number="7">“In ɗaya a cikinku yana da bawa, wanda yake masa noma, ko kiwon tumaki, da dawowar bawan daga gonar, ai, ba zai ce masa, ‘Ka zo nan, ka zauna, ka ci abinci ba?’</verse>
				<verse number="8">Ashe, ba zai ce masa, ‘Ka shirya mini abincin yamma, ka shirya ka yi mini hidima domin in ci in sha, bayan haka kana iya ci, ka kuma sha ba?’</verse>
				<verse number="9">Shin, zai gode wa bawan don ya yi aikin da aka ce ya yi ne?</verse>
				<verse number="10">Haka ku ma, bayan kun yi duk abin da aka ce muku ku yi, ya kamata ku ce, ‘Mu bayi ne marasa cancanta, mun dai yi aikinmu ne kaɗai.’ ”</verse>
				<verse number="11">Yesu yana kan hanyarsa zuwa Urushalima, sai ya bi takan iyakar Samariya da Galili.</verse>
				<verse number="12">Da zai shiga wani ƙauye, sai maza goma da suke da kuturta suka sadu da shi. Suka tsaya da nesa,</verse>
				<verse number="13">suka yi kira da babbar murya, suka ce, “Yesu, Ubangiji, ka ji tausayinmu!”</verse>
				<verse number="14">Da ya gan su sai, ya ce, “Ku je ku nuna kanku ga firistoci.” Suna kan hanyar tafiya sai suka tsabtace.</verse>
				<verse number="15">Da ɗayansu ya ga ya warke, sai ya koma, yana yabon Allah da babbar murya.</verse>
				<verse number="16">Ya zo ya fāɗi a gaban Yesu, ya gode masa. Shi kuwa mutumin Samariya ne.</verse>
				<verse number="17">Yesu ya yi tambaya, ya ce, “Ba duka goma ne aka tsabtace ba? Ina sauran taran?</verse>
				<verse number="18">Ba wanda ya dawo don ya yabi Allah, sai dai wannan baƙon?”</verse>
				<verse number="19">Sai ya ce masa, “Tashi, ka yi tafiyarka, bangaskiyarka ta warkar da kai. ”</verse>
				<verse number="20">Wata rana, Farisiyawa suka tambaye shi lokacin da mulkin Allah zai zo, Yesu ya amsa, ya ce, “Ai, mulkin Allah ba takan zo ta wurin yin ƙallon ku ba.</verse>
				<verse number="21">Mutane kuma ba za su ce, ‘Ga shi nan,’ ko kuma, ‘Ga shi can’ ba, domin mulkin Allah yana cikinku ne.”</verse>
				<verse number="22">Sai ya ce wa almajiransa, “Lokaci yana zuwa da za ku yi marmarin ganin rana ɗaya cikin ranakun Ɗan Mutum, amma ba za ku gani ba.</verse>
				<verse number="23">Mutane za su ce muku, ‘Ga shi can!’ Ko kuma, ‘Ga shi nan!’ Kada ku yi hanzarin bin su.</verse>
				<verse number="24">Gama Ɗan Mutum, a cikin ranarsa, zai zama kamar walƙiya da take walƙawa, da take kuma haskaka sararin sama, daga wannan kusurwa zuwa wancan kusurwa.</verse>
				<verse number="25">Amma da fari, dole ya sha wahaloli masu yawa, kuma mutanen zamanin nan su ƙi shi.</verse>
				<verse number="26">“Daidai kamar yadda ya faru a zamanin Nuhu, haka zai zama a zamanin Ɗan Mutum.</verse>
				<verse number="27">Mutane suna ci, suna sha, suna auraya, ana kuma ba da su ga aure, har ranar da Nuhu ya shiga jirgin. Saʼan nan ambaliyar ruwan ya sauka, ya hallaka su duka.</verse>
				<verse number="28">“Haka ma aka yi a zamanin Lot. Mutane suna ci, suna sha, suna saya, suna sayarwa, suna shuki, suna kuma gine-gine.</verse>
				<verse number="29">Amma a ranar da Lot ya bar Sodom, sai aka yi ruwan wuta da farar wuta daga sama, aka hallaka su duka.</verse>
				<verse number="30">Daidai haka zai zama, a ranar da Ɗan Mutum zai bayyana.</verse>
				<verse number="31">A ranan nan, kada wanda yake kan rufin gidansa ya sauka don ya kwashe dukiyarsa da take cikin gidan. Haka ma duk wanda yake gona, kada ya koma don wani abu.</verse>
				<verse number="32">Ku tuna fa da matar Lot!</verse>
				<verse number="33">Duk wanda yake so ya ceci ransa, zai rasa shi, amma duk wanda ya rasa ransa, zai cece shi.</verse>
				<verse number="34">Ina gaya muku, a daren nan, mutane biyu za su kasance a gado ɗaya, za a ɗauki ɗaya, a bar ɗayan.</verse>
				<verse number="35">Mata biyu za su kasance suna niƙan hatsi tare, za a ɗauki ɗaya, a bar ɗayan.</verse>
				<verse number="36">(Maza biyu za su kasance a gona, za a ɗauki ɗaya, a bar ɗayan).”</verse>
				<verse number="37">Suka tambaya, suka ce, “A ina ne, ya Ubangiji?” Ya ce musu, “Ai, inda gawa take, nan ne ungulai za su taru.”</verse>
			</chapter>
			<chapter number="18">
				<verse number="1">Yesu ya faɗa wa almajiransa wani misali, don ya koya musu yadda ya kamata su dinga yin adduʼa kullum, ban da fasawa.</verse>
				<verse number="2">Ya ce, “A wani gari, an yi wani alƙali wanda ba ya tsoron Allah, bai kuma kula da mutane ba.</verse>
				<verse number="3">A garin nan kuma, akwai wata gwauruwa, wadda ta dinga zuwa wurin alƙalin nan, da roƙo cewa, ‘Ka ba ni adalci tsakanina da maƙiyina.’</verse>
				<verse number="4">“An daɗe yana ƙi, amma a ƙarshe ya ce cikin tunaninsa, ‘Ko da yake ba na tsoron Allah, ba na kuma kula da mutane ba,</verse>
				<verse number="5">amma don gwauruwan nan ta dame ni, zan tabbatar cewa ta sami adalci, domin kada ta gajiyar da ni, da yawan zuwanta.’ ”</verse>
				<verse number="6">Sai Ubangiji ya ce, “Ku ji fa abin da alƙalin nan, marar gaskiya, ya ce.</verse>
				<verse number="7">Ashe, Allah ba zai biya wa zaɓaɓɓunsa da suke masa kuka, dare da rana adalci ba? Zai ci gaba da ƙin sauraronsu ne?</verse>
				<verse number="8">Ina gaya muku, zai tabbatar sun sami adalci, ban da ɓatan lokaci. Amma saʼad da Ɗan Mutum ya dawo, zai sami bangaskiya a duniya ke nan?”</verse>
				<verse number="9">Yesu ya kuma faɗi wannan misali ga waɗansu masu taƙama da adalcinsu, kuma suna rena sauran mutane, ya ce,</verse>
				<verse number="10">“Waɗansu mutane biyu sun tafi haikali don yin adduʼa. Ɗaya Bafarisiye ne, ɗayan kuma mai karɓar haraji.</verse>
				<verse number="11">Sai Bafarisiyen ya tashi tsaye, ya yi adduʼa game da kansa yana cewa, ‘Allah, na gode maka, saboda ni ba kamar sauran mutane ba ne, wato, mafasa, masu aikata mugunta, masu zina, ko kuma kamar mai karɓar harajin nan.</verse>
				<verse number="12">Ina azumi sau biyu a mako, ina ba da zakka daga kowane abin da na samu.’</verse>
				<verse number="13">“Amma mai karɓar harajin ya tsaya daga nesa. Bai ma iya ɗaga kansa sama ba, sai ya buga ƙirjinsa, yana cewa, ‘Allah, ka yi mini jinƙai, ni mai zunubi ne.’</verse>
				<verse number="14">“Ina gaya muku, wannan mutum ne, ba ɗayan ba, ya koma gida baratacce, babu laifi a gaban Allah. Gama duk wanda ya ɗaukaka kansa, za a ƙasƙantar da shi. Wanda kuma ya ƙasƙantar da kansa, za a ɗaukaka shi.”</verse>
				<verse number="15">Mutane suna kawo jarirai wurin Yesu don ya taɓa su. Da almajiransa suka ga haka, sai suka kwaɓe su.</verse>
				<verse number="16">Amma Yesu ya kira yaran a wurinsa, ya ce, “Ku bar yara ƙanana su zo wurina. Kada ku hana su, gama mulkin Allah na irin waɗannan ne.</verse>
				<verse number="17">Gaskiya nake gaya muku, duk wanda ba zai karɓi mulkin Allah kamar ƙaramin yaro ba, ba zai taɓa shiga mulkin ba.”</verse>
				<verse number="18">Wani mai mulki ya tambayi Yesu, ya ce, “Malam managarci, me zan yi don in gāji rai madawwami?”</verse>
				<verse number="19">Yesu ya amsa, ya ce, “Don me kake kira na managarci? Ai, babu wani managarci, sai Allah kaɗai.</verse>
				<verse number="20">Ka san dokoki da suka ce, ‘Kada ka yi zina, kada ka yi kisankai, kada ka yi sata, kada ka ba da shaida ta karya, ka girmama mahaifinka da mahaifiyarka.’ ”</verse>
				<verse number="21">Mutumin ya ce, “Ai, tun ina ƙarami, na kiyaye duka waɗannan.”</verse>
				<verse number="22">Da Yesu ya ji haka, sai ya ce masa, “Akwai abu ɗaya har yanzu da ya rage maka. Ka sayar da duk abin da kake da shi, ka ba wa matalauta, saʼan nan za ka sami dukiya a sama. Bayan haka, ka zo ka bi ni.”</verse>
				<verse number="23">Da jin haka, sai ya ɓata rai, domin shi mai arziki ne sosai.</verse>
				<verse number="24">Yesu ya kalle shi, ya ce, “Yana da wuya fa, masu arziki su shiga mulkin Allah!</verse>
				<verse number="25">Hakika, zai fi sauƙi raƙumi ya shiga ta ƙofar idon allura, da mai arziki ya shiga mulkin Allah.”</verse>
				<verse number="26">Mutanen da suka ji wannan magana suka tambaya suka ce, “To, in haka ne, wa zai iya samun ceto?”</verse>
				<verse number="27">Yesu ya amsa, ya ce, “Abin da ba ya yiwuwa ga mutane, mai yiwuwa ne ga Allah.”</verse>
				<verse number="28">Sai Bitrus ya ce, masa, “To, ga shi mun bar kome da muke da shi, don mu bi ka!”</verse>
				<verse number="29">Yesu ya ce musu, “Gaskiya nake gaya muku, ba wanda ya bar gida, ko mata, ko ʼyanʼuwa maza, ko iyaye, ko yara, saboda mulkin Allah,</verse>
				<verse number="30">da zai kāsa samun riɓi mai yawa, a wannan zamani, ya kuma sami rai madawwami a zamani mai zuwa.”</verse>
				<verse number="31">Sai ya kai Sha Biyun gefe ɗaya, ya ce musu, “Za mu Urushalima, kuma dukan abin da annabawa suka rubuta a kan Ɗan Mutum zai cika.</verse>
				<verse number="32">Za a ba da shi ga Alʼummai, za su yi masa baʼa, su zage shi, su tofa masa miyau, su yi masa bulala, su kuma kashe shi,</verse>
				<verse number="33">a rana ta uku kuma zai tashi.”</verse>
				<verse number="34">Almajiran ba su gane da ko ɗaya daga cikin wannan ba. An ɓoye musu maʼanarsa, kuma ba su gane da abin da yake magana a kai ba.</verse>
				<verse number="35">Da Yesu ya yi kusa da Yeriko, akwai wani makaho da yake zaune a gefen hanya, yana bara.</verse>
				<verse number="36">Da ya ji taron suna wucewa, sai ya yi tambaya ko mene ne ke faruwa.</verse>
				<verse number="37">Suka ce masa, “Ai, Yesu Banazare ne ke wucewa.”</verse>
				<verse number="38">Sai ya yi kira, ya ce, “Yesu, Ɗan Dawuda, ka yi mini jinƙai!”</verse>
				<verse number="39">Mutane da suke gaba suka kwaɓe shi, suka ce masa ya yi shiru. Amma sai ya ƙara ɗaga murya, yana cewa, “Ɗan Dawuda, ka yi mini jinƙai!”</verse>
				<verse number="40">Sai Yesu ya tsaya, ya ba da umarni a kawo mutumin wurinsa. Da ya zo kusa, Yesu ya tambaye shi, ya ce,</verse>
				<verse number="41">“Me kake so in yi maka?” Sai ya amsa, ya ce, “Ubangiji, ina so in sami ganin gari.”</verse>
				<verse number="42">Yesu ya ce masa, “Ka sami ganin garinka. Bangaskiyarka ta warkar da kai.”</verse>
				<verse number="43">Nan da nan, ya sami ganin garinsa, kuma ya bi Yesu, yana yabon Allah. Da dukan mutane suka ga wannan, sai su ma suka yabi Allah.</verse>
			</chapter>
			<chapter number="19">
				<verse number="1">Yesu ya shiga Yeriko, yana ratsa ta cikinta.</verse>
				<verse number="2">Akwai wani mutum a garin, mai suna Zakka. Shi shugaban masu karɓar haraji ne, mai arziki kuma.</verse>
				<verse number="3">Ya so ya ga ko wane ne Yesu, amma saboda taron, bai iya ba, domin shi gajere ne.</verse>
				<verse number="4">Saboda haka, ya yi gaba da gudu, kuma ya hau itacen sikamo, don ya gan shi, tun da Yesu zai bi wannan hanyar ne.</verse>
				<verse number="5">Da Yesu ya iso wurin, sai ya ɗaga ido sama, ya ce masa, “Zakka, ka yi maza ka sauka. Ni kam, dole in sauka a gidanka yau.”</verse>
				<verse number="6">Sai ya sauka nan da nan, ya karɓe shi da murna.</verse>
				<verse number="7">Dukan mutane suka ga haka, kuma suka fara gunaguni, suka ce, “Ya je don ya zama baƙon ‘mai zunubi.’ ”</verse>
				<verse number="8">Amma Zakka ya tashi a tsaye, ya ce wa Ubangiji, “Duba, Ubangiji! Nan take, rabin dukiyar da nake da shi, na ba wa matalauta. In kuma na taɓa cutan wani, a kan wani abu, zan mayar da shi ninki huɗu.”</verse>
				<verse number="9">Sai Yesu ya ce masa, “Yau, ceto ya zo gidan nan, domin wannan mutum shi ma ɗan Ibrahim ne.</verse>
				<verse number="10">Saboda Ɗan Mutum ya zo ne, domin ya nemi abin da ya ɓata, ya cece shi kuma.”</verse>
				<verse number="11">Yayinda suna cikin sauraron wannan, sai ya ci gaba da gaya musu wani misali, domin ya yi kusa da Urushalima, kuma mutanen suna tsammani mulkin Allah zai bayyana, nan da nan.</verse>
				<verse number="12">Ya ce: “Wani mutum mai martaba ya tafi wata ƙasa mai nisa don a naɗa shi sarki saʼan nan ya dawo.</verse>
				<verse number="13">Saboda haka ya kira bayinsa goma ya ba su mina goma. Ya ce, ‘Ku yi kasuwanci da kuɗin nan, sai na dawo.’</verse>
				<verse number="14">“Amma talakawansa suka ƙi shi, sai suka aikar da wakilai bayansa, domin su ce, ‘Ba mu son wannan mutum ya zama sarkinmu.’</verse>
				<verse number="15">“Duk da haka, aka naɗa shi sarki, saʼan nan ya dawo gida. Sai ya aika aka kira bayin da ya ba su kuɗin, don ya san ribar da suka samu.</verse>
				<verse number="16">“Na fari ya zo, ya ce, ‘Ranka yǎ daɗe, minarka ya sami ribar goma.’</verse>
				<verse number="17">“Maigidan ya amsa, ya ce, ‘Madalla, bawana mai kirki! Tun da ka yi aminci a kan abu ƙanƙani, ka yi riƙon birane goma.’</verse>
				<verse number="18">“Na biyun ya zo, ya ce, ‘Ranka yǎ daɗe, minarka ya sami ribar biyar.’</verse>
				<verse number="19">Maigidansa ya ce, ‘Kai ka yi riƙon birane biyar.’</verse>
				<verse number="20">“Sai wani bawan ya zo, ya ce, ‘Ranka yǎ daɗe, ga minarka. Na ɓoye shi a wani ɗan tsumma.</verse>
				<verse number="21">Na ji tsoronka, don kai mai wuyan shaʼani ne. Kakan ɗauki abin da ba ka ajiye ba, kakan kuma yi girbin abin da ba ka shuka ba.’</verse>
				<verse number="22">“Sai maigidansa, ya amsa, ya ce, ‘Zan hukunta ka a kan kalmominka, kai mugun bawa! Ashe, ka san cewa ni mai wuyan shaʼani ne, nakan ɗauka abin da ban ajiye ba, ina kuma girbin abin da ban shuka ba?</verse>
				<verse number="23">Don me ba ka sa kuɗina a wajen ajiya, don in na dawo, in sami riba a kai ba?</verse>
				<verse number="24">“Sai ya ce wa waɗanda suke tsaye a wajen, ‘Ku karɓi minarsa ku ba wa wanda yake da mina goma.</verse>
				<verse number="25">“Suka ce, ‘Ranka yǎ daɗe, ai, yana da guda goma ko!’</verse>
				<verse number="26">“Ya amsa ya ce, ‘Ina gaya muku, duk wanda yake da abu, za a ƙara masa. Amma wanda ba shi da shi kuwa, ko abin da yake da shi ma, za a karɓe.</verse>
				<verse number="27">Amma waɗannan abokan gābana, waɗanda ba su so in zama sarkinsu ba, ku kawo su nan, ku karkashe su, a gabana.’ ”</verse>
				<verse number="28">Bayan Yesu ya yi wannan magana, sai ya yi gaba zuwa Urushalima.</verse>
				<verse number="29">Da ya kai kusa da Betfaji da Betani, a tudun da ake kira Dutsen Zaitun, sai ya aiki almajiransa guda biyu, ya ce musu,</verse>
				<verse number="30">“Ku je ƙauyen da yake gaba da ku. Da kuna shiga, za ku tarar da wani ɗan jaki, wadda ba wanda ya taɓa hawa, a ɗaure a wurin. Ku kunce shi ku kawo nan.</verse>
				<verse number="31">In wani ya tambaye ku, ‘Don me kuke kunce shi?’ Ku ce masa, ‘Ubangiji yana bukatarsa.’ ”</verse>
				<verse number="32">Waɗanda aka aika su yi gaba suka tafi, suka kuwa tarar kamar yadda ya gaya musu.</verse>
				<verse number="33">Suna cikin kunce ɗan jakin, sai masu ɗan jakin suka ce musu, “Don me kuke kunce shi?”</verse>
				<verse number="34">Suka amsa suka ce, “Ubangiji ne na bukatarsa.”</verse>
				<verse number="35">Suka kawo shi wurin Yesu. Suka sa rigunarsu a kan ɗan jakin, saʼan nan suka sa Yesu a kai.</verse>
				<verse number="36">Yana cikin tafiya, sai mutane suka shimfiɗa rigunarsu a kan hanya.</verse>
				<verse number="37">Da ya yi kusa da wurin da hanyar ta gangara zuwa Dutsen Zaitun, sai dukan taron almajirai suka fara yabon Allah, da muryoyi masu ƙarfi, da murna, saboda dukan ayyukan banmamaki da suka gani.</verse>
				<verse number="38">Suna cewa, “Mai albarka ne sarki wanda yake zuwa cikin sunan Ubangiji! Salama ta kasance a sama, da ɗaukaka kuma a can cikin sama!”</verse>
				<verse number="39">Sai waɗansu Farisiyawa a cikin taron suka ce wa Yesu, “Malam, ka kwaɓi almajiranka!”</verse>
				<verse number="40">Ya amma ya ce, “Ina gaya muku, ko da sun yi shiru, duwatsu za su fara kirari.”</verse>
				<verse number="41">Da ya yi kusa da Urushalima, ya kuma ga birnin, sai ya yi kuka a kanta,</verse>
				<verse number="42">kuma ya ce, “In ke, ko ke ɗin ma, dā ma kin san abin da zai kawo miki salama a wannan rana, amma yanzu an ɓoye shi daga idanunki.</verse>
				<verse number="43">Ranakun za su auko miki, a lokacin da abokan gābanki za su gina bango gāba da ke, su kuma kewaye inda kike, za su kuma tsare kowane gefenki, su sa ke a tsakiya.</verse>
				<verse number="44">Za su fyaɗa ke a ƙasa, ke da ʼyaʼyan da suke cikin katanganki. Ba za su bar wani dutse a kan wani ba, saboda ba ki gane da lokacin da Allah zai ziyarce ki ba.”</verse>
				<verse number="45">Sai ya shiga filin haikali, ya fara korar masu sayar da kaya.</verse>
				<verse number="46">Ya ce musu, “A rubuce, yake cewa, ‘Gidana, zai zama gidan adduʼa,’ amma ga shi kun mai da shi ‘kogon ʼyan fashi.’ ”</verse>
				<verse number="47">Kowace rana, ya yi ta koyarwa a haikalin. Amma manyan firistoci, da malaman dokoki, da shugabannin mutane, suna ƙoƙarin kashe shi.</verse>
				<verse number="48">Amma ba su sami hanyar yin haka ba, domin kalmominsa sun kama hankalin dukan mutanen.</verse>
			</chapter>
			<chapter number="20">
				<verse number="1">Wata rana da Yesu yana koyar da mutane, yana musu waʼazin bishara a filin haikalin, sai manyan firistoci da malaman dokoki, tare da dattawan suka zo wurinsa.</verse>
				<verse number="2">Suka ce masa, “Gaya mana, da wane iko kake yin waɗannan abubuwa. Wa ya ba ka wannan ikon?”</verse>
				<verse number="3">Ya amma ya ce, “Ni ma zan yi muku wata tambaya. Ku faɗa mini,</verse>
				<verse number="4">baftismar Yohanna, daga sama ne ta fito, ko kuwa daga wurin mutane ne?”</verse>
				<verse number="5">Sai suka yi shawara da junansu, suka ce, “In muka ce, ‘Daga sama ne,’ zai tambaya, ‘To, don me ba ku gaskata shi ba?’</verse>
				<verse number="6">Amma in kuma muka ce, ‘Daga mutane ne,’ dukan mutanen za su jajjefe mu da duwatsu, domin sun tabbata cewa, Yohanna annabi ne.”</verse>
				<verse number="7">Don haka, sai suka amsa cewa, “Ba mu san inda ta fito ba.”</verse>
				<verse number="8">Yesu ya ce, “To, ni ma ba zan gaya muku, ko da wane iko ne, nake yin waɗannan abubuwa ba.”</verse>
				<verse number="9">Sai ya ci gaba da gaya wa mutanen wannan misali, ya ce, “Wani mutum ya yi gonar inabi, sai ya ba da hayarta ga waɗansu manoma, saʼan nan ya yi wata doguwar tafiya.</verse>
				<verse number="10">A lokacin girbi, sai ya aiki bawa zuwa wurin masu hayan, don su ba shi daga cikin ʼyaʼyan inabin. Amma ʼyan hayan suka yi wa bawan nan duka, suka kore shi hannu wofi.</verse>
				<verse number="11">Ya sāke aikan wani bawa, shi ma suka yi masa duka, suka kunyata shi, suka kuma kore shi hannu wofi.</verse>
				<verse number="12">Har yanzu, ya sāke aikan na uku, amma suka ji masa rauni, suka jefar da shi waje.</verse>
				<verse number="13">“Sai mai gonar inabin ya ce, ‘Me zan yi? Zan aiki ɗana da nake ƙauna, wataƙila za su girmama shi.’</verse>
				<verse number="14">“Amma da ʼyan hayan suka gan shi, sai suka tattauna zancen, suka ce, ‘Wannan shi ne magājin, mu kashe shi saʼan nan gādon zai zama namu!’</verse>
				<verse number="15">Sai suka fitar da shi waje, suka kashe shi. “To, me mai gonar inabin zai yi da su?</verse>
				<verse number="16">Zai zo ya karkashe masu hayan nan, ya ba wa waɗansu gonar inabin.” Da mutanen suka ji wannan, sai suka ce, “Allah ya sawwaƙa!”</verse>
				<verse number="17">Yesu ya zura musu ido, ya ce, “To, mene ne maʼanar abin da aka rubuta cewa, “ ‘Dutsen da magina suka ƙi, shi ne kuwa ya zama dutsen kan ginin  ’?</verse>
				<verse number="18">Duk wanda ya fāɗi a kan dutsen nan, zai kakkarye. Kuma in dutsen nan ya fāɗi a kan wani, zai murƙushe shi.”</verse>
				<verse number="19">Malaman dokoki da manyan firistoci, suka nemi hanyar kama shi nan da nan, domin sun san cewa, ya yi wannan misali a kansu ne, amma suna jin tsoron mutane.</verse>
				<verse number="20">Sai suka sa masa ido, suka aiki ʼyan leƙen asiri, waɗanda suka nuna kamar su masu gaskiya ne, suna nufin su kama shi game da abin da zai faɗa, domin su ba da shi ga gwamna mai mulki, da mai iko.</verse>
				<verse number="21">Sai ʼyan leƙen asirin suka tambaye shi, suka ce, “Malam, mun sani kana faɗin, kuma kana koyar da abin da yake daidai, ba ka kuma nuna bambanci, amma kana koyar da hanyar Allah bisa ga gaskiya.</verse>
				<verse number="22">Daidai ne mu biya haraji ga Kaisar, ko babu?”</verse>
				<verse number="23">Ya gane makircinsu, sai ya ce musu,</verse>
				<verse number="24">“Nuna mini dinari. Hoton wane ne, kuma rubutun wane ne a kai?”</verse>
				<verse number="25">Suka amsa, “Na Kaisar.” Sai ya ce musu, “Ku ba wa Kaisar abin da yake na Kaisar, ku kuma ba wa Allah abin da yake na Allah.”</verse>
				<verse number="26">Ba su iya kama shi a kan abin da ya faɗa a fili ba. Amsarsa ya ba su mamaki, shi ya sa suka yi shiru.</verse>
				<verse number="27">Waɗansu Sadukiyawa da suke cewa, ba tashin matattu, suka zo wurin Yesu da tambaya cewa,</verse>
				<verse number="28">“Malam, Musa ya rubuta mana cewa, ‘In ɗanʼuwan wani mutum ya mutu, ya bar mata amma ba ʼyaʼya, dole mutumin ya aure gwauruwar, ya samo wa ɗanʼuwansa ʼyaʼya.’</verse>
				<verse number="29">To, an yi waɗansu ʼyanʼuwa bakwai. Na fari ya auri wata mace, ya mutu ba ʼyaʼya.</verse>
				<verse number="30">Na biyun,</verse>
				<verse number="31">da na ukun suka aure ta. Haka nan dukansu bakwai suka mutu babu ʼyaʼya.</verse>
				<verse number="32">A ƙarshe, ita macen ma ta mutu.</verse>
				<verse number="33">Shin, a tashin matattu, matar wa za ta zama? Tun da su bakwan nan, sun aure ta.”</verse>
				<verse number="34">Yesu ya amsa, ya ce, “Mutanen zamanin nan suna aure, suna kuma ba da aure,</verse>
				<verse number="35">amma su waɗanda aka ga sun cancantar kasancewa a zamanin can, da kuma na tashin matattu, ba za su yi aure, ko su ba da aure ba.</verse>
				<verse number="36">Kuma ba za su sāke mutuwa ba, gama su kamar malaʼiku ne. Su ʼyaʼyan Allah ne, tun da su ʼyaʼyan tashin matattu ne.</verse>
				<verse number="37">Amma bisa ga labari na bishiya nan, mai cin wuta da Musa ya gani a jeji, ko Musa ma, ya nuna cewa, matattu suna tashi. Gama ya kira Ubangiji, ‘Allah na Ibrahim, da Allah na Ishaku, da kuma Allah na Yaƙub.’</verse>
				<verse number="38">Shi ba Allah na matattu ba ne, amma na masu rai ne, gama a gare shi, duka na da rai.”</verse>
				<verse number="39">Sai waɗansu malaman dokoki suka amsa suka ce, “Ka faɗi daidai, malam!”</verse>
				<verse number="40">Kuma ba wanda ya sami ƙarfin halin yin masa waɗansu tambayoyi.</verse>
				<verse number="41">Sai Yesu ya ce musu, “Yaya suke cewa, ‘Kiristi ɗan Dawuda ne?’</verse>
				<verse number="42">Dawuda da kansa ya faɗa a cikin Zabura: “ ‘Ubangiji ya ce wa Ubangijina: “Zauna a hannun damana,</verse>
				<verse number="43">sai na sa abokan gābanka su zama matashin sawunka.” ’</verse>
				<verse number="44">Dawuda ya kira shi ‘Ubangiji.’ Ta, yaya zai zama ɗansa?”</verse>
				<verse number="45">Yayinda dukan mutane suna cikin sauraronsa, sai Yesu ya ce wa almajiransa,</verse>
				<verse number="46">“Ku yi hankali da malaman dokoki. Sukan so sa manyan riguna suna zaga, suna shaʼawan karɓan gaisuwa a wuraren kasuwanci, da kuma wuraren zama mafi daraja a majamiʼu, da wuraren ban girma a bukukuwa.</verse>
				<verse number="47">Suna mamaye gidajen gwauraye, kuma don burga, suna dogayen adduʼoʼi. Ga irin waɗannan mutane, za a yi musu hukunci mai tsanani sosai.”</verse>
			</chapter>
			<chapter number="21">
				<verse number="1">Da Yesu ya ɗaga ido, sai ya ga waɗansu masu arziki suna sa baikonsu a maʼajiyin haikalin.</verse>
				<verse number="2">Ya kuma ga wata gwauruwa matalauciya, ta saka anini biyu.</verse>
				<verse number="3">Sai ya ce, “Gaskiya ina faɗa muku, wacce nan gwauruwa matalauciya ta sa fiye da dukan sauran.</verse>
				<verse number="4">Dukan mutanen nan sun ba da baikonsu daga cikin arzikinsu ne, amma ita daga cikin talaucinta, ta saka duk abin da take da shi na rayuwa.”</verse>
				<verse number="5">Waɗansu daga cikin almajiransa, suka fara magana a kan yadda aka yi wa haikalin ado da duwatsu masu kyau, da kuma kyautai da aka keɓe wa Allah. Amma Yesu ya ce,</verse>
				<verse number="6">“Wannan abin da kuke ƙallo a nan, lokaci yana zuwa da ba za a bar wani dutse a kan wani dutse ba. Kowanensu, za a rushe shi.”</verse>
				<verse number="7">Suka tambaye shi suka ce, “Malam, yaushe waɗannan za su faru? Kuma wace alama za ta nuna cewa suna dab da faruwa?”</verse>
				<verse number="8">Ya amsa ya ce, “Ku lura, kada ku kuma a ruɗe ku. Gama da yawa za su zo a cikin sunana, suna cewa, ‘Ai, ni ne shi,’ da kuma, ‘Lokaci ya yi kusa.’ Kada ku bi su.</verse>
				<verse number="9">Saʼad da kuka ji labarin yaƙe-yaƙe, da juye juyen mulki, kada ku tsorota. Dole ne waɗannan abubuwa su fara faruwa, amma ƙarshen ba zai zo nan da nan ba.”</verse>
				<verse number="10">Sai ya ce musu, “Alʼumma za ta tasar wa alʼumma, mulki zai tasar wa mulki.</verse>
				<verse number="11">Za a yi manyan girgizan ƙasa, da yunwa, da annoba a wurare dabam-dabam, da kuma abubuwa masu bantsoro, da manyan alamu daga sama.</verse>
				<verse number="12">“Amma kafin duk abubuwa nan, za a kama ku a tsananta muku. Za a kai ku majamiʼu, da kurkuku. Za a kuma kai ku gaban sarakuna da gwamnoni, kuma dukan waɗannan saboda sunana.</verse>
				<verse number="13">Wannan zai sa ku zama shaidu a gare su.</verse>
				<verse number="14">Amma ku yi ƙuduri, wato, ku shirya zuciyarku, a kan ba za ku damu ba kafin lokacin, game da yadda da za ku kāre kanku.</verse>
				<verse number="15">Gama zan ba ku kalmomi, da hikima waɗanda ba ko ɗaya daga cikin maƙiyanku, za su iya tsayayya da ku, ko su ƙaryata.</verse>
				<verse number="16">Har iyayenku, da ʼyanʼuwanku maza, da danginku, da abokanku ma, duk za su bashe ku, su kuma kashe waɗansunku.</verse>
				<verse number="17">Duk mutane za su ƙi ku saboda ni.</verse>
				<verse number="18">Amma ko gashi ɗaya na kanku, ba zai hallaka ba.</verse>
				<verse number="19">Ta wurin tsayawa da ƙarfi, za ku sami rai.</verse>
				<verse number="20">“In kuka ga mayaƙa sun kewaye Urushalima, za ku sani rushewarta ya yi kusa.</verse>
				<verse number="21">A lokacin nan, bari waɗanda suke Yahudiya, su gudu zuwa cikin duwatsu. Bari waɗanda suke cikin birnin kuma su fita, bari kuma waɗanda suke ƙauye kada su shiga birnin.</verse>
				<verse number="22">Gama wannan shi ne lokacin hukunci, saboda a cika duk abin da aka rubuta.</verse>
				<verse number="23">Zai zama abin kaito ga mata masu ciki, da mata masu renon ʼyaʼya, a waɗancan kwanakin! Za a yi baƙin ciki mai tsanani a ƙasar, da kuma fushi mai tsanani a kan mutanen nan.</verse>
				<verse number="24">Za a kashe su da takobi, a kuma ɗauke su ʼyan kurkuku, zuwa dukan alʼummai. Alʼummai za su tattaka Urushalima, har sai lokacin Alʼummai ya cika.</verse>
				<verse number="25">“Za a yi alamu a cikin rana, da cikin wata, da cikin taurari. A duniya, alʼummai za su yi baƙin ciki, su kuma rikice don tsoro, saboda ruri da kuma tafasar teku.</verse>
				<verse number="26">Mutane za su suma don tsoro, za su kuma yi fargaba, a kan abin da yake zuwa a bisan duniya, gama za a girgiza duniyar taurarin sararin sama.</verse>
				<verse number="27">A lokacin ne za su ga Ɗan Mutum yana zuwa cikin girgije, da iko, da ɗaukaka mai girma.</verse>
				<verse number="28">Saʼad da waɗannan abubuwa sun fara faruwa, ku tashi tsaye, ku ɗaga kawunanku, domin fansarku yana matsowa kusa.”</verse>
				<verse number="29">Sai ya gaya musu wannan misali, ya ce, “Ku dubi itacen ɓaure da dukan itatuwa.</verse>
				<verse number="30">A duk lokacin da sun fara fitar da ganye, za ku gani da kanku, ku san cewa, damina ta yi kusa.</verse>
				<verse number="31">Haka ma, in kuka ga waɗannan abubuwa suna faruwa, ku sani mulkin Allah ya yi kusa.</verse>
				<verse number="32">“Gaskiya nake gaya muku, ba shakka, wannan zamani ba zai shuɗe ba, sai dukan waɗannan abubuwa sun cika.</verse>
				<verse number="33">Sama da ƙasa za su shuɗe, amma kalmomina ba za su taɓa shuɗewa ba.</verse>
				<verse number="34">Ku lura fa don kada son annashuwa na banza, da shaye-shaye, da damuwa na rayuwa su rinjayi zuciyarku, har ranar ta auko muku, ba tsammani, kamar tarko.</verse>
				<verse number="35">Gama za ta zo a kan kowa da yake kan dukan duniya.</verse>
				<verse number="36">Ku yi tsaro kullum, ku yi adduʼa don ku iya kuɓuta daga dukan waɗannan abubuwa da suke kusan faruwa, don ku iya tsayawa a gaban Ɗan Mutum.”</verse>
				<verse number="37">Kowace rana, Yesu yakan je haikalin ya yi koyarwa, da kowace yamma kuma, ya je ya kwana a kan tudun da ake kira Dutsen Zaitun.</verse>
				<verse number="38">Da sassafe kuma, dukan mutanen suka zo haikalin, don su saurare shi.</verse>
			</chapter>
			<chapter number="22">
				<verse number="1">Yanzu fa, Bikin Burodi Marar Yistin da ake kira Bikin Ƙetarewa ya yi kusa,</verse>
				<verse number="2">manyan firistoci da malaman dokoki kuma suna neman yadda za su kashe Yesu a ɓoye, don suna tsoron mutane.</verse>
				<verse number="3">Shaiɗan kuwa ya shiga cikin zuciyar Yahuda, wanda ake kira Iskariyot, ɗaya daga cikin Sha Biyun.</verse>
				<verse number="4">Sai Yahuda ya je ya tattauna da manyan firistoci, da maʼaikatan ʼyan gadin haikali, a kan yadda zai ba da Yesu a gare su.</verse>
				<verse number="5">Suka kuwa yi murna, suka yarda su ba shi kuɗi.</verse>
				<verse number="6">Ya ko yarda, ya fara neman zarafin da zai ba da Yesu a gare su, saʼad da taro ba sa nan tare da shi.</verse>
				<verse number="7">Sai ranar Bikin Burodi Marar Yisti ya zo, wato, ranar hadayar ɗan ragon kafara na Bikin Ƙetarewa.</verse>
				<verse number="8">Sai Yesu ya aiki Bitrus da Yohanna, ya ce musu, “Ku je ku yi shirye-shiryen Bikin Ƙetarewa da za mu ci.”</verse>
				<verse number="9">Suka tambaye shi suka ce, “Ina kake so mu yi shirin?”</verse>
				<verse number="10">Ya amma ya ce, “Saʼad da kuka shiga cikin birnin, za ku sadu da wani mutum yana ɗauke da tulun ruwa. Ku bi shi zuwa gidan da zai shiga.</verse>
				<verse number="11">Ku ce wa maigidan, Malam ya aike mu mu ce maka, ‘Ina ɗakin baƙi, inda ni da almajiraina za mu ci abincin Bikin Ƙetarewa?’</verse>
				<verse number="12">Zai nuna muku wani babban ɗakin sama a shirye. Nan za ku yi shirin.”</verse>
				<verse number="13">Sai suka tafi, suka kuma iske kome kamar yadda Yesu ya faɗa musu. Sai suka shirya Bikin Ƙetarewa.</verse>
				<verse number="14">Da lokaci ya yi, sai Yesu ya zauna tare da manzanninsa a tebur.</verse>
				<verse number="15">Sai ya ce musu, “Na yi marmari ƙwarai don in ci wannan Bikin Ƙetarewa tare da ku, kafin in sha wahala.</verse>
				<verse number="16">Ina dai gaya muku, ba zan ƙara cin sa ba, sai ya sami cika a mulkin Allah.”</verse>
				<verse number="17">Bayan ya ɗauki kwaf ruwan inabi, ya yi godiya, sai ya ce, “Ku karɓa, ku rarraba wa junanku.</verse>
				<verse number="18">Ina dai gaya muku, ba zan ƙara sha daga ʼyaʼyan inabi ba, sai mulkin Allah ya zo.”</verse>
				<verse number="19">Sai ya ɗauki burodi ya yi godiya, ya kakkarya ya ba su, da cewa: “Wannan jikina ne, da aka bayar dominku. Ku riƙa yin haka don tunawa da ni.”</verse>
				<verse number="20">Haka kuma, bayan abincin, ya ɗauki kwaf ruwan inabi, ya ce, “Wannan kwaf ruwan inabi shi ne, na sabon alkawari cikin jinina, da aka zubar dominku.</verse>
				<verse number="21">“Amma hannun wanda zai ci amanata, yana cin abincin tare da ni.</verse>
				<verse number="22">Ɗan Mutum zai mutu kamar yadda aka ƙaddara, amma kaiton mutumin da zai bashe shi.”</verse>
				<verse number="23">Sai suka fara tambayar junansu, ko wane ne a cikinsu zai yi wannan.</verse>
				<verse number="24">Gardama ta kuma tashi a tsakaninsu, a kan ko wane ne a cikinsu ya fi girma.</verse>
				<verse number="25">Yesu ya ce musu, “Sarakunan Alʼummai suna nuna iko a kan mutanensu, kuma waɗanda suke nuna iko a kansu, suna kiran kansu Masu Taimakon mutane.</verse>
				<verse number="26">Amma ku, kada ku zama haka. A maimakon haka, sai dai wanda ya fi girma a cikinku, ya zama kamar wanda ya fi ƙanƙanta, wanda kuma ke mulki, ya zama kamar mai hidima.</verse>
				<verse number="27">Wane ne ya fi girma? Wanda yake zaune a tebur ne, ko kuma shi da yake yin hidima? Ashe, ba wanda yake zaune a tebur ba ne? Amma ga ni, ni mai yin hidima ne a cikinku.</verse>
				<verse number="28">“Ku ne kuka tsaya tare da ni a gwaje-gwajen da na sha.</verse>
				<verse number="29">Daidai kamar yadda Ubana ya ba ni mulki, haka ni ma nake ba ku.</verse>
				<verse number="30">Saboda ku ci, ku sha a teburina a cikin mulkina. Kuma ku zauna a kan gadon sarauta, ku yi wa kabilai goma sha biyu na Israʼila shariʼa.</verse>
				<verse number="31">“Siman, Siman, Shaiɗan ya nemi izini ya sheƙe ka kamar alkama.</verse>
				<verse number="32">Amma na yi maka adduʼa, Siman, domin kada bangaskiyarka ta kāsa. Bayan ka juyo, ka ƙarfafa ʼyanʼuwanka.”</verse>
				<verse number="33">Amma ya amsa, ya ce, “Ubangiji, ina a shirye in tafi tare da kai har kurkuku, ko mutuwa ma.”</verse>
				<verse number="34">Yesu ya ce, “Ina gaya maka Bitrus, kafin zakara ya yi cara yau, za ka yi mūsun sanina sau uku.”</verse>
				<verse number="35">Sai Yesu ya tambaye, su ya ce, “Lokacin da na aike ku ba tare da jakar kuɗi, ko jaka, ko takalma ba, kun rasa wani abu?” Suka amsa, “Babu.”</verse>
				<verse number="36">Ya ce musu, “Amma yanzu, in kuna da jakar kuɗi, ko jaka, ku ɗauka. In kuma ba ku da takobi, ku sayar da rigarku, ku saya.</verse>
				<verse number="37">A rubuce yake cewa, ‘An lissafta shi tare da masu zunubi’; ina kuwa gaya muku, dole wannan ya cika a kaina. I, abin da aka rubuta a kaina yana kusan cikawa.”</verse>
				<verse number="38">Almajiran suka ce, “Duba Ubangiji, ga takuba biyu.” Yesu ya ce, “Ya isa.”</verse>
				<verse number="39">Yesu ya fita zuwa Dutsen Zaitun kamar yadda ya saba, almajiransa kuma suka bi shi.</verse>
				<verse number="40">Da ya kai wurin, sai ya ce musu, “Ku yi adduʼa don kada ku fāɗi cikin jaraba.”</verse>
				<verse number="41">Sai ya janye daga wurinsu, misalin nisan jifa, ya durƙusa a ƙasa ya yi adduʼa,</verse>
				<verse number="42">“Uba, in ka yarda, ka ɗauke mini wannan kwaf, amma ba nufi na ba, sai dai naka.”</verse>
				<verse number="43">Wani malaʼika daga sama ya bayyana gare shi, ya ƙarfafa shi.</verse>
				<verse number="44">Domin tsananin azaba, sai ya ƙara himma cikin adduʼa, zufansa kuma na ɗigowa ƙasa kamar jini.</verse>
				<verse number="45">Da ya tashi daga adduʼa, ya koma inda almajiransa suke, sai ya iske su suna barci, daga gajiyar baƙin ciki.</verse>
				<verse number="46">Ya tambaye su, “Don me kuke barci? Ku tashi ku yi adduʼa, don kada ku fāɗi cikin jaraba.”</verse>
				<verse number="47">Yana cikin magana sai ga taro sun zo. Mutumin nan da ake kira Yahuda, ɗaya daga cikin Sha Biyun, shi ya bi da su. Sai ya matso kusa da Yesu don ya yi masa sumba.</verse>
				<verse number="48">Amma Yesu ya tambaye shi, ya ce, “Yahuda, ashe, da sumba za ka bashe Ɗan Mutum?”</verse>
				<verse number="49">Da masu bin Yesu suka ga abin da zai faru, sai suka ce, “Ubangiji, mu yi sara da takubanmu ne?”</verse>
				<verse number="50">Sai ɗayansu ya kai sara ga bawan babban firist, ya sare kunnen damansa.</verse>
				<verse number="51">Amma Yesu ya amsa, ya ce, “Kada a ƙara yin wannan haka!” Sai ya taɓa kunnen mutumin da aka sara, ya warkar da shi.</verse>
				<verse number="52">Sai Yesu ya ce wa manyan firistoci, da maʼaikatan ʼyan gadin haikali, da dattawa, waɗanda suka zo don su kama shi: “Ina jagoran wani tawaye ne, da za ku zo da takuba da sanduna?</verse>
				<verse number="53">Kullum ina tare da ku a filin haikali, amma ba ku kama ni ba. Amma wannan ne saʼa naku, lokacin da duhu yake mulki.”</verse>
				<verse number="54">Sai suka kama shi suka kai shi gidan babban firist. Bitrus ya bi su daga nesa.</verse>
				<verse number="55">Amma da suka hura wuta a tsakiyar harabar gidan, kowa ya zauna, sai Bitrus ya zo ya zauna tare da su.</verse>
				<verse number="56">Wata baiwa ta gan shi zaune kusa da wutan. Ta dube shi sosai saʼan nan, ta ce, “Ai, wannan mutum ma yana tare da shi.”</verse>
				<verse number="57">Amma ya yi musu, ya ce, “Mace, ni ban san shi ba!”</verse>
				<verse number="58">Bayan ɗan lokaci kaɗan, wani dabam ya gan shi, ya ce, “Kai ma ɗayansu ne.” Amma Bitrus ya amsa, ya ce, “Kai, ba na cikinsu!”</verse>
				<verse number="59">Bayan kamar saʼa ɗaya, sai wani mutum ya ce, “Ba shakka, mutumin nan ma yana tare da shi, don shi mutumin Galili ne.”</verse>
				<verse number="60">Bitrus ya amsa, ya ce, “Kai, ban ma san abin da kake magana a kai ba!” Yana cikin magana, sai zakara ya yi cara.</verse>
				<verse number="61">Ubangiji kuma ya juya ya kafa wa Bitrus ido. Sai Bitrus ya tuna da maganar da Ubangiji ya ce masa, “Kafin zakara ya yi cara yau, za ka yi mūsun sanina sau uku.”</verse>
				<verse number="62">Sai ya fita waje, ya yi kuka mai zafi.</verse>
				<verse number="63">Mutanen da suke gadin Yesu suka fara masa baʼa da duka.</verse>
				<verse number="64">Suka rufe masa idanu suna tambaya cewa, “Ka yi annabci! Wa ya mare ka?”</verse>
				<verse number="65">Suka kuma yi masa waɗansu baƙaƙen maganganu masu yawa.</verse>
				<verse number="66">Da gari ya waye, sai majalisar dattawa na mutane, da manyan firistoci, da malaman dokoki, suka taru wuri ɗaya. Sai aka kawo Yesu a gabansu.</verse>
				<verse number="67">Suka ce, “Ka faɗa mana, ko kai ne Kiristi?” Yesu ya amsa, ya ce, “Ko na gaya muku, ba za ku gaskata ni ba,</verse>
				<verse number="68">in kuma na yi muku tambaya ba za ku iya ba ni amsa ba.</verse>
				<verse number="69">Amma daga yanzu, Ɗan Mutum zai zauna a hannun dama na Allah Mai Iko.”</verse>
				<verse number="70">Sai dukansu suka tambaya, “Wato, kai Ɗan Allah ke nan?” Ya amma ya ce, “Kun faɗa daidai, ni ne.”</verse>
				<verse number="71">Sai suka ce, “Wace shaida kuma muke nema? Ai, mun ji abin da ya ce da bakinsa.”</verse>
			</chapter>
			<chapter number="23">
				<verse number="1">Sai dukan majalisa suka tashi, suka kai shi gaban Bilatus.</verse>
				<verse number="2">Suka fara zarginsa suna cewa, “Mun sami wannan mutum yana rikitar da alʼummarmu. Yana hana a ba wa Kaisar haraji. Yana kuma cewa, shi Kiristi ne, sarki kuma.”</verse>
				<verse number="3">Sai Bilatus ya tambayi Yesu, ya ce, “Kai ne sarkin Yahudawa?” Yesu ya amsa, ya ce, “I, haka yake, kamar yadda ka faɗa.”</verse>
				<verse number="4">Sai Bilatus ya sanar wa manyan firistoci da taron, ya ce, “Ni fa, ban sami wani tushen zargi game wannan mutum nan ba.”</verse>
				<verse number="5">Amma suka nace, suna cewa, “Yana ta da hankulan mutane, a koʼina a Yahudiya da koyarwarsa. Ya fara daga Galili, ga shi kuma har ya kai nan.”</verse>
				<verse number="6">Da Bilatus ya ji haka, sai ya yi tambaya, “Ko shi mutumin Galili ne?”</verse>
				<verse number="7">Da ya ji cewa, Yesu yana ƙarƙashin mulkin Hiridus, sai ya aika da shi zuwa wurin Hiridus, don a lokacin kuwa Hiridus yana Urushalima.</verse>
				<verse number="8">Da Hiridus ya ga Yesu, sai ya yi murna ƙwarai, don tun dā ma yana marmari ya gan shi. A kan abin da ya ji game da shi, ya yi fata ya ga Yesu, ya yi waɗansu ayyukan banmamaki.</verse>
				<verse number="9">Ya yi masa tambayoyi masu yawa, amma Yesu bai bashi ko amsa ba.</verse>
				<verse number="10">Manyan firistoci da malaman dokoki suna tsaye a wurin, suna kawo zargi masu ƙarfi a kansa.</verse>
				<verse number="11">Sai Hiridus da sojojinsa suka wulaƙanta shi, suka yi masa baʼa. Saʼan nan, suka sa masa babban riga, suka mai da shi wurin Bilatus.</verse>
				<verse number="12">A ranar, Hiridus da Bilatus suka zama abokan juna, don tun dā ma, su abokan gāba ne.</verse>
				<verse number="13">Bilatus ya tara manyan firistoci, da masu mulki, da mutane,</verse>
				<verse number="14">ya ce musu, “Kun kawo mini wannan mutum, a matsayin wanda yana zuga mutane su yi tawaye. Na bincike shi a gabanku, ban ga a kan me kuka kawo kararsa ba.</verse>
				<verse number="15">Haka ma Hiridus, shi ya sa ya dawo da shi nan wurinmu. Kamar yadda ku ma kun gani, ba abin da mutumin nan ya yi, da ya isa mutuwa.</verse>
				<verse number="16">Saboda haka, zan hore shi, saʼan nan in sāke shi.”</verse>
				<verse number="17">(A kowace Biki, dole ya saki mutum ɗaya daga kurkuku.)</verse>
				<verse number="18">Suka yi ihu gaba ɗaya suka ce, “A yi gaba da wannan mutum! A sake mana Barabbas!”</verse>
				<verse number="19">(Barabbas yana kurkuku saboda laifin ta da hankali a birnin, da kuma don kisankai.)</verse>
				<verse number="20">Sai Bilatus ya sāke yin musu magana don yana so ya saki Yesu.</verse>
				<verse number="21">Amma sai suka ci gaba da ihu, suna cewa, “A gicciye shi! A gicciye shi!”</verse>
				<verse number="22">Ya sāke ce musu, sau na uku, “Don me? Wane laifi wannan mutum ya yi? Ni dai ban same shi da wani dalilin da ya isa a kashe shi ba. Saboda haka, zan sa a hore shi, saʼan nan in sāke shi.”</verse>
				<verse number="23">Amma suna ihu, suna nacewa, suna cewa, dole a gicciye shi, har ihunsu ya rinjaye shi.</verse>
				<verse number="24">Sai Bilatus ya biya bukatarsu da ya ji roƙonsu.</verse>
				<verse number="25">Ya saki mutumin da aka jefa a kurkuku saboda ta da hankali, da kisankai, shi wanda suka roƙa. Saʼan nan ya ba da Yesu ga nufinsu.</verse>
				<verse number="26">Saʼad da suna tafiya da Yesu, sai wani da ake kira Siman, mutumin Sairin, yana zuwa daga ƙauye. Suka kama shi, suka aza masa gicciyen, suka tilasta shi ya ɗauki gicciyen, ya bi Yesu a baya.</verse>
				<verse number="27">Mutane da yawa sosai suka bi shi, a cikinsu ma da mata waɗanda suka yi makomi da kuka dominsa.</verse>
				<verse number="28">Yesu ya juya, ya ce musu, “ʼYan matan Urushalima, kada ku yi kuka saboda ni, amma ku yi kuka saboda kanku, da kuma saboda ʼyaʼyanku.</verse>
				<verse number="29">Gama lokaci yana zuwa da za ku ce, ‘Masu albarka ne bakararru, wato, mata marasa haihuwa, da mahaihuwar da ba su taɓa haihuwa ba, da kuma mama da ba su taɓa shayar da nono ba!’</verse>
				<verse number="30">Saʼan nan, “ ‘za su ce wa duwatsu, “Ku fāɗi a kanmu!” Za su ce wa tuddai kuma, “Ku rufe mu!” ’</verse>
				<verse number="31">Gama in mutane suna yin waɗannan abubuwa a lokacin da itace na ɗanye, me zai faru in ya bushe?”</verse>
				<verse number="32">Tare da shi akwai mutum biyu masu laifi, da aka tafi da su don a gicciye.</verse>
				<verse number="33">Da suka isa wurin da ake kira “Ƙoƙon Kai,” nan suka gicciye shi, tare da masu laifin nan, ɗaya a hannun damansa, ɗayan kuma a hagunsa.</verse>
				<verse number="34">Yesu ya ce, “Ya Uba ka yi musu gafara, don ba su san abin da suke yi ba.” Suka rarraba tufafinsa ta wurin jefa ƙuriʼa.</verse>
				<verse number="35">Mutanen suka tsaya suna ƙallo. Har masu mulki ma suka yi masa baʼa, suna cewa, “Ya ceci waɗansu, to, ya ceci kansa in shi ne Kiristi na Allah, Zaɓaɓɓe.”</verse>
				<verse number="36">Sojoji su ma, suka zo suka yi masa baʼa. Suka miƙa masa ruwan tsami.</verse>
				<verse number="37">Suka ce, “In kai ne sarkin Yahudawa, ka ceci kanka mana.”</verse>
				<verse number="38">Bisa da shi kuma akwai wani rubutu da ya ce, “WANNAN SHI NE SARKIN YAHUDAWA.”</verse>
				<verse number="39">Ɗaya daga cikin masu laifin da aka gicciye a wurin ya zazzage shi, ya ce, “Shin, ba kai ne Kiristi ba? To, ka ceci kanka, ka kuma cece mu mana!”</verse>
				<verse number="40">Amma ɗayan mai laifi ya kwaɓe shi, ya ce, “Ba ka da tsoron Allah ne, wai saboda kana ƙarƙashin hukunci ɗaya tare da shi?</verse>
				<verse number="41">Horonmu, daidai aka yi mana, sakamakon abin da muka yi ne. Amma wannan mutum, bai yi wani laifi ba.”</verse>
				<verse number="42">Sai ya ce, “Yesu, ka tuna da ni saʼad da ka shiga mulkinka.”</verse>
				<verse number="43">Yesu ya amsa, ya ce masa, “Gaskiya nake faɗa maka, yau ɗin nan, za ka kasance tare da ni, a mulkina a sama.”</verse>
				<verse number="44">Yanzu kuwa wajen saʼa ta shida ne, kuma duhu ya rufe koʼina a ƙasar, har zuwa saʼa ta tara,</verse>
				<verse number="45">domin rana ta daina haskakawa. Labulen da yake cikin haikali kuma ya yage kashi biyu.</verse>
				<verse number="46">Yesu ya yi kira da babbar murya, ya ce, “Ya Uba, na danƙa ruhuna a hannunka.” Da ya faɗi haka, sai ya ja numfashi na ƙarshe.</verse>
				<verse number="47">Da jarumin ya ga abin da ya faru, sai ya yabi Allah, ya ce, “Gaskiya, wannan mutum mai adalci ne.”</verse>
				<verse number="48">Da dukan mutanen da suka taru, domin shaidar waɗannan abubuwa, suka ga abin da ya faru, sai suka buga ƙirjinsu suka tafi.</verse>
				<verse number="49">Amma dukan mutanen da suka san Yesu, tare da mata da suka bi shi daga Galili, suka tsaya daga nesa suna ƙallon abubuwan nan.</verse>
				<verse number="50">Akwai wani mutum mai suna Yusuf, ɗan Majalisa, wanda shi nagari ne, mai adalci,</verse>
				<verse number="51">shi dā ma bai yarda da shawararsu, da kuma abin da suka yi ba. Shi daga Arimateya ne wani garin Yahudiya. Yana kuma jiran zuwa mulkin Allah.</verse>
				<verse number="52">Sai ya je wurin Bilatus ya roƙa a ba shi jikin Yesu.</verse>
				<verse number="53">Sai ya saukar da jikin, ya nannaɗe shi a cikin zanen lilin, ya sa shi a wani kabari da aka fafe a cikin dutse, wadda ba a taɓa sa kowa ba.</verse>
				<verse number="54">An yi haka ne a Ranar Shirye-shirye, ranar Asabbaci kuma yana dab da farawa.</verse>
				<verse number="55">Matan da suka zo tare da Yesu, daga Galili suka bi Yusuf suka ga kabarin, da kuma yadda aka ajiye jikin.</verse>
				<verse number="56">Saʼan nan, suka koma gida, suka shirya kayan ƙanshi da turare. Amma suka huta a ranar Asabbaci don kiyaye doka.</verse>
			</chapter>
			<chapter number="24">
				<verse number="1">Da sassafe a ranar farko ta mako, matan suka je kabarin, da kayan ƙanshin da suka shirya.</verse>
				<verse number="2">Suka iske an riga an gungurar da dutsen daga bakin kabarin.</verse>
				<verse number="3">Amma da suka shiga ciki, ba su iske jikin Ubangiji Yesu ba.</verse>
				<verse number="4">Yayinda suna cikin tunani a kan wannan, nan take, ga waɗansu mutum biyu tsaye kusa da su, sanye da kaya masu ƙyalli, kamar walƙiya.</verse>
				<verse number="5">A cikin tsoro, matan suka fāɗi da fuskokinsu a ƙasa, amma mutanen suka ce musu, “Me ya sa kuke neman mai rai a cikin matattu?</verse>
				<verse number="6">Ba ya nan, ya tashi! Ku tuna yadda ya gaya muku tun yana tare da ku a Galili, cewa,</verse>
				<verse number="7">‘Dole ne a ba da Ɗan Mutum ga hannun mutane masu zunubi, a kuma gicciye shi, a rana ta uku kuma a tashe shi.’ ”</verse>
				<verse number="8">Sai suka tuna da maganarsa.</verse>
				<verse number="9">Da suka dawo daga kabarin, sai suka faɗa wa Sha Ɗayan nan da sauransu, dukan waɗannan abubuwa.</verse>
				<verse number="10">Matan da suka gaya wa manzannin waɗannan abubuwa su ne, Maryamu Magdalin, da Yowanna, da Maryamu uwar Yaƙub, da waɗansu da suke tare da su.</verse>
				<verse number="11">Amma ba su gaskata matan ba, domin sun ɗauki kalmominsu wani zancen banza ne.</verse>
				<verse number="12">Duk da haka, Bitrus ya tashi a guje zuwa kabarin. Da ya sunkuya, sai ya ga ƙyallayen lilin kaɗai a kwance. Sai ya koma yana tunani a ransa, a kan abin da ya faru.</verse>
				<verse number="13">A wannan rana kuma, biyu daga cikinsu suna tafiya zuwa wani ƙauye, da ake kira Emmawus, da suke kusan mil bakwai daga Urushalima.</verse>
				<verse number="14">Suna magana da juna a kan dukan abubuwan da suka faru.</verse>
				<verse number="15">Da suna magana, kuma suna tattauna waɗannan abubuwa da junansu, sai Yesu da kansa ya zo yana tafiya tare da su.</verse>
				<verse number="16">Amma ba a ba su ikon gane shi ba.</verse>
				<verse number="17">Sai ya tambaye, su ya ce, “Mene ne ku tattaunawa da juna a cikin tafiyarku?” Suka tsaya shiru, da damuwa a fuskarsu.</verse>
				<verse number="18">Ɗaya daga cikinsu, mai suna Kiliyobas, ya tambaye shi, ya ce, “Ashe, kai baƙo ne a Urushalima, da ba ka san abubuwan da suka faru a can, a cikin kwanakin nan ba?”</verse>
				<verse number="19">Sai ya yi tambaya, “Waɗanne abubuwa?” Suka amsa suka ce, “Game da Yesu Banazare. Shi annabi ne, mai iko ne kuma cikin ayyukansa da maganarsa, a gaban Allah da kuma dukan mutane.</verse>
				<verse number="20">Manyan firistoci da masu mulkinmu sun ba da shi a yi masa hukuncin mutuwa, suka kuwa gicciye shi.</verse>
				<verse number="21">Amma da, muna sa zuciya cewa, shi ne wanda zai fanshi Israʼila. Bugu da ƙari kuma yau kwana uku ke nan tun da wannan abin ya faru.</verse>
				<verse number="22">Har wa yau, waɗansu daga cikin matanmu sun ba mu mamaki. Sun je kabarin da sassafen nan,</verse>
				<verse number="23">amma ba su sami jikinsa ba. Sun dawo sun faɗa mana cewa, sun ga wahayi na malaʼiku, da suka ce yana da rai.</verse>
				<verse number="24">Saʼan nan, waɗansu abokanmu suka je kabarin, suka kuma tarar da kome kamar yadda matan suka faɗa, amma shi, ba su gan shi ba.”</verse>
				<verse number="25">Sai ya ce musu, “Ashe, ku marasa azanci ne, masu nauyin zuciya na gaskata, da dukan abin da annabawa suka faɗa!</verse>
				<verse number="26">Ai, dole Kiristi yǎ sha waɗannan wahalolin, kafin yǎ shiga ɗaukakarsa.</verse>
				<verse number="27">Sai ya fara bayyana musu daga Musa da dukan Annabawa, abin da dukan Nassi ya faɗa a kansa.”</verse>
				<verse number="28">Da suka yi kusa da ƙauyen da za su, sai Yesu ya yi kamar zai ci gaba.</verse>
				<verse number="29">Amma suka matsa masa suka ce, “Sauka wurinmu, don dare ya kusa, rana ta kusa fāɗuwa.” Sai ya sauka wurinsu.</verse>
				<verse number="30">Da ya zauna a tebur tare da su, sai ya ɗauki burodi, ya yi godiya, ya kakkarya ya fara ba su.</verse>
				<verse number="31">Sai idanunsu suka buɗe, suka gane shi. Sai ya ɓace musu.</verse>
				<verse number="32">Suka tambayi juna, “Ashe, shi ya sa zukatanmu suka kuna a cikinmu, saʼad da yake magana da mu a hanya, yana bayyana mana Nassi.”</verse>
				<verse number="33">Suka tashi nan da nan suka koma Urushalima. A can suka sami Sha Ɗayan nan da waɗanda suke tare da su a wuri ɗaya,</verse>
				<verse number="34">suna cewa, “Gaskiya ne! Ubangiji ya tashi, ya kuma bayyana ga Siman”</verse>
				<verse number="35">Sai su biyun nan suka ba da labarin abin da ya faru a hanya, da kuma yadda suka gane Yesu yayinda ya kakkarya burodin.</verse>
				<verse number="36">Suna cikin wannan zance, sai ga Yesu da kansa tsaye a tsakiyarsu. Sai ya ce musu, “Salama a gare ku!”</verse>
				<verse number="37">Suka firgita, suka tsorota, suna tsammani fatalwa ce suka gani.</verse>
				<verse number="38">Sai ya ce musu, “Don me kuke damuwa, kuma kuna shakka a zuciyarku?</verse>
				<verse number="39">Ku duba hannuwana da ƙafafuna. Ai, ni ne da kaina! Ku taɓa ni ku ji, ai, fatalwa ba ta da nama da ƙashi, yadda kuke gani nake da su.”</verse>
				<verse number="40">Da ya faɗi haka, sai ya nuna musu hannuwansa da ƙafafunsa.</verse>
				<verse number="41">Kuma har yanzu, suna cikin rashin gaskatawa, saboda murna da mamaki, sai ya tambaye su, “Ko kuna da abinci a nan?”</verse>
				<verse number="42">Suka ba shi ɗan gasashen kifi.</verse>
				<verse number="43">Ya karɓa ya ci a gabansu.</verse>
				<verse number="44">Ya ce musu, “Wannan shi ne abin da na gaya muku tun ina tare da ku, cewa, dole a cika kome da aka rubuta game da ni, a cikin Dokar Musa, da Annabawa, da kuma Zabura.”</verse>
				<verse number="45">Sai ya wayar da tunaninsu don su fahimci Nassi.</verse>
				<verse number="46">Ya ce musu, “Wannan shi ne abin da aka rubuta, cewa: Dole ne Kiristi ya sha wahala, a rana ta uku kuma ya tashi daga matattu.</verse>
				<verse number="47">Kuma a cikin sunansa za a yi waʼazin tuba da gafarar zunubai, ga dukan ƙassashe. Za a kuwa fara daga Urushalima.</verse>
				<verse number="48">Ku ne shaidu na waɗannan abubuwa.</verse>
				<verse number="49">Zan aika muku da abin da Ubana ya yi alkawari. Amma ku dakata a birnin tukuna, sai an rufe ku da iko daga sama.”</verse>
				<verse number="50">Bayan ya kai su waje kusa da Betani, sai ya ɗaga hannuwansa ya sa musu albarka.</verse>
				<verse number="51">Yana cikin sa musu albarka, sai ya rabu da su. Aka ɗauke shi zuwa cikin sama.</verse>
				<verse number="52">Sai suka yi masa sujada, suka koma Urushalima cike da murna sosai.</verse>
				<verse number="53">Sai suka ci gaba da zama a cikin haikalin, suna yabon Allah.</verse>
			</chapter>
		</book>
		<book number="43">
			<chapter number="1">
				<verse number="1">Tun fara farawa akwai Kalma, Kalman kuwa yana nan tare da Allah, Kalman kuwa Allah ne.</verse>
				<verse number="2">Yana nan tare da Allah tun fara farawa.</verse>
				<verse number="3">Ta wurinsa ne aka halicci dukan abubuwa; in ba tare da shi ba, babu abin da aka yi wanda aka yi.</verse>
				<verse number="4">A cikinsa rai ya kasance, wannan rai kuwa shi ne hasken mutane.</verse>
				<verse number="5">Hasken yana haskakawa cikin duhu, amma duhun bai rinjaye shi ba.</verse>
				<verse number="6">Akwai wani mutumin da aka aiko daga Allah; mai suna Yohanna.</verse>
				<verse number="7">Ya zo a matsayin mai shaida domin yǎ ba da shaida game da wannan haske, don ta wurinsa dukan mutane su ba da gaskiya.</verse>
				<verse number="8">Shi kansa ba shi ne hasken ba; sai dai ya zo a matsayin shaida ne kaɗai ga hasken.</verse>
				<verse number="9">Haske na gaskiya da yake ba da haske ga kowane mutum mai shigowa duniya.</verse>
				<verse number="10">Yana a duniya, kuma ko da yake an yi duniya ta wurinsa ne, duniya ba ta gane shi ba.</verse>
				<verse number="11">Ya zo wurin abin da yake nasa, amma nasa ɗin ba su karɓe shi ba.</verse>
				<verse number="12">Duk da haka dukan waɗanda suka karɓe shi, ga waɗanda suka gaskata a sunansa, ya ba su iko su zama ʼyaʼyan Allah— </verse>
				<verse number="13">ʼyaʼyan da aka haifa ba bisa hanyar ʼyan adam, ko shawarar mutum ko nufin namiji ba, sai dai haifaffu bisa ga nufin Allah.</verse>
				<verse number="14">Kalman ya zama mutum, ya kuwa zauna a cikinmu. Muka ga ɗaukakarsa, ɗaukaka ta wanda yake Ɗaya kuma Makaɗaici, wanda ya zo daga wurin Uba, cike da alheri da gaskiya.</verse>
				<verse number="15">Yohanna ya ba da shaida game da shi. Ya ɗaga murya yana cewa, “Wannan shi ne wanda na ce, ‘Mai zuwa bayana ya fi ni girma domin yana nan kafin ni.’ ”</verse>
				<verse number="16">Daga yalwar alherinsa dukanmu muka sami albarka bisa albarka.</verse>
				<verse number="17">Gama an ba da doka ta wurin Musa; alheri da gaskiya kuwa sun zo ne ta wurin Yesu Kiristi.</verse>
				<verse number="18">Ba wanda ya taɓa ganin Allah, sai dai Allah da yake Ɗaya da kuma Makaɗaici wanda yake a gefen Uba, shi ne ya bayyana shi.</verse>
				<verse number="19">To, ga shaidar Yohanna saʼad da Yahudawan Urushalima suka aiki firistoci da Lawiyawa su tambaye shi ko shi wane ne.</verse>
				<verse number="20">Bai yi mūsu ba, amma ya shaida a fili cewa, “Ba ni ne Kiristi ba.”</verse>
				<verse number="21">Sai suka tambaye shi suka ce, “To, wane ne kai? Kai ne Eliya?” Ya ce, “Aʼa, ni ba shi ba ne.” “Kai ne Annabin nan?” Ya amsa ya ce, “Aʼa.”</verse>
				<verse number="22">A ƙarshe suka ce, “Wane ne kai? Ka ba mu amsa don mu mayar wa waɗanda suka aike mu. Me kake ce da kanka?”</verse>
				<verse number="23">Yohanna ya amsa da kalmomin annabi Ishaya, “Ni murya ne mai kira a hamada, ‘Ku miƙe hanya domin Ubangiji.’ ”</verse>
				<verse number="24">To, waɗansu Farisiyawan da aka aika</verse>
				<verse number="25">suka tambaye shi suka ce, “Don me kake yin baftisma in kai ba Kiristi ba ne, ba kuwa Eliya ba, ba kuma annabin nan ba?”</verse>
				<verse number="26">Yohanna ya amsa, ya ce, “Ni dai ina baftisma da ruwa ne, amma a cikinku akwai wani tsaye da ba ku sani ba.</verse>
				<verse number="27">Shi ne mai zuwa bayana, wanda ko igiyar takalmansa ma ban isa in kunce ba.”</verse>
				<verse number="28">Wannan duk ya faru ne a Betani a ƙetaren Urdun, inda Yohanna yake yin baftisma.</verse>
				<verse number="29">Washegari Yohanna ya ga Yesu yana zuwa wajensa sai ya ce, “Ku ga, ga Ɗan Rago na Allah mai ɗauke zunubin duniya!</verse>
				<verse number="30">Wannan shi ne wanda nake nufi saʼad da na ce, ‘Wani mai zuwa bayana ya fi ni girma, domin yana nan kafin ni.’</verse>
				<verse number="31">Ko ni ma dā ban san shi ba, sai dai abin da ya sa na zo ina baftisma da ruwa shi ne domin a bayyana shi ga Israʼila.”</verse>
				<verse number="32">Sai Yohanna ya ba da wannan shaida: “Na ga Ruhu ya sauko kamar kurciya daga sama ya zauna a kansa.</verse>
				<verse number="33">Dā ban san shi ba, sai dai wanda ya aiko ni in yi baftisma da ruwa ya gaya mini cewa, ‘Mutumin da ka ga Ruhu ya sauko ya kuma zauna a kansa shi ne wanda zai yi baftisma da Ruhu Mai Tsarki.’</verse>
				<verse number="34">Na gani na kuma shaida cewa wannan Ɗan Allah ne.”</verse>
				<verse number="35">Washegari kuma Yohanna yana can tare da biyu daga cikin almajiransa.</verse>
				<verse number="36">Da ya ga Yesu yana wucewa, sai ya ce, “Ku ga, ga Ɗan Rago na Allah!”</verse>
				<verse number="37">Da almajiran nan biyu suka ji ya faɗi haka, sai suka bi Yesu.</verse>
				<verse number="38">Da juyewa, sai Yesu ya ga suna binsa, sai ya tambaye, su ya ce, “Me kuke nema?” Suka ce, “Rabbi,” (wato, Malam), “ina kake da zama?”</verse>
				<verse number="39">Ya amsa musu ya ce, “Ku zo, za ku kuma gani.” Saboda haka suka je suka ga inda yake da zama, suka kuma zauna a can tare da shi. Wajen saʼa ta goma ce kuwa.</verse>
				<verse number="40">Andarawus ɗanʼuwan Siman Bitrus, yana ɗaya daga cikin biyun da suka ji abin da Yohanna ya faɗa wanda kuma ya bi Yesu.</verse>
				<verse number="41">Abu na fari da Andarawus ya yi shi ne ya sami ɗanʼuwansa Siman ya gaya masa cewa, “Mun sami Almasihu” (wato, Kiristi).</verse>
				<verse number="42">Ya kuma kawo shi wurin Yesu. Yesu ya dube shi ya ce, “Kai ne Siman ɗan Yohanna. Za a ce da kai Kefas” (in an fassara, Bitrus ke nan  ).</verse>
				<verse number="43">Washegari Yesu ya yanke shawara yǎ tafi Galili. Da ya sami Filibus sai ya ce masa, “Bi ni.”</verse>
				<verse number="44">Filibus, kamar Andarawus da Bitrus shi ma daga garin Betsaida ne.</verse>
				<verse number="45">Filibus ya sami Natanayel ya kuma gaya masa, “Mun sami wanda Musa ya rubuta game da shi a cikin Doka, kuma wanda annabawa suka rubuta a kansa-Yesu Banazare, ɗan Yusuf.”</verse>
				<verse number="46">Natanayel ya ce, “A Nazaret! Wani abin kirki zai iya fito daga can?” Filibus ya ce, “Zo ka gani.”</verse>
				<verse number="47">Da Yesu ya ga Natanayel yana zuwa, sai ya yi magana game da shi cewa, “Ga mutumin Israʼila na gaske wanda ba shi da haʼinci.”</verse>
				<verse number="48">Natanayel ya yi tambaya, ya ce, “A ina ka san ni?” Yesu ya amsa, ya ce, “Na gan ka yayinda kake a gindin itacen ɓaure, kafin Filibus yǎ kira ka.”</verse>
				<verse number="49">Sai Natanayel ya ce, “Rabbi, kai Ɗan Allah ne. Kai ne Sarkin Israʼila.”</verse>
				<verse number="50">Yesu ya ce, “Ka gaskata domin na ce maka na gan ka a gindin itacen ɓaure. Za ka ga abubuwan da suka fi haka.”</verse>
				<verse number="51">Sai ya ƙara da cewa, “Gaskiya nake gaya muku, za ku ga sama a buɗe, malaʼikun Allah kuma suna hawa suna kuma sauka a kan Ɗan Mutum.”</verse>
			</chapter>
			<chapter number="2">
				<verse number="1">A rana ta uku sai aka yi bikin aure a Kana ta Galili. Mahaifiyar Yesu kuwa tana can,</verse>
				<verse number="2">aka gayyaci Yesu da almajiransa su ma a auren.</verse>
				<verse number="3">Da ruwan inabi ya ƙare, sai mahaifiyar Yesu ta ce masa, “Ba su da sauran ruwan inabi.”</verse>
				<verse number="4">Yesu ya ce, “Mace, me ya sa kike haɗa ni a wannan? Lokacina bai yi ba tukuna.”</verse>
				<verse number="5">Sai mahaifiyarsa ta ce wa bayin, “Ku yi duk abin da ya ce.”</verse>
				<verse number="6">Nan kusa kuwa akwai randunan ruwa shida na dutse a ajiye, irin da Yahudawa suke amfani da su don tsarkakewa bisa ga alʼada, kowace kan ci gallon kusan ashirin zuwa talatin.</verse>
				<verse number="7">Sai Yesu ya ce wa bayin, “Ku ciccika randunan da ruwa.” Suka kuwa ciccika su fal.</verse>
				<verse number="8">Saʼan nan ya ce musu, “Yanzu ku ɗiba ku kai wa uban bikin.” Suka yi haka.</verse>
				<verse number="9">uban bikin kuwa ya ɗanɗana ruwan da aka juya ya zama ruwan inabi. Bai san daga ina ya fito ba, ko da yake bayin da suka ɗiba ruwan sun sani. Sai ya kira angon waje ɗaya</verse>
				<verse number="10">ya ce, “Kowa yakan kawo ruwan inabi mafi kyau da fari, saʼan nan marar kyan bayan baƙin sun sha da yawa; amma ka ajiye ruwan inabi mafi kyau sai yanzu.”</verse>
				<verse number="11">Wannan shi ne na fari cikin abubuwan banmamakin da Yesu ya yi a Kana ta Galili. Ta haka ya bayyana ɗaukakarsa, almajiransa kuwa suka ba da gaskiya gare shi.</verse>
				<verse number="12">Bayan wannan sai ya tafi Kafarnahum tare da mahaifiyarsa da ʼyanʼuwansa da kuma almajiransa. A can suka zauna ʼyan kwanaki.</verse>
				<verse number="13">Da lokacin Bikin Ƙetarewa na Yahudawa ya yi kusa, sai Yesu ya haura zuwa Urushalima.</verse>
				<verse number="14">A filin haikali ya sami mutane suna sayar da shanu, tumaki da tattabaru, waɗansu kuma zaune a tebur suna canjin kuɗi.</verse>
				<verse number="15">Saboda haka ya tuƙa bulala ta igiyoyi, ya kori duka daga filin haikali, har da tumaki da shanu; ya watsar da kuɗin masu canjin, ya birkice teburansu.</verse>
				<verse number="16">Ga masu sayar da tattabaru kuwa ya ce, “Ku kwashe waɗannan daga nan! Don me za ku mai da gidan Ubana kasuwa!”</verse>
				<verse number="17">Sai almajiransa suka tuna cewa a rubuce yake, “Himma saboda gidanka zai cinye ni.”</verse>
				<verse number="18">Sai Yahudawa suka tambaye shi, “Wace abin banmamaki za ka nuna mana ka tabbatar mana ikonka na yin duk waɗannan?”</verse>
				<verse number="19">Yesu ya amsa musu ya ce, “Ku rushe wannan haikali, zan kuwa sāke ta da shi cikin kwana uku.”</verse>
				<verse number="20">Yahudawa suka ce, “Sai fa da aka shekara arbaʼin da shida ana ginin haikalin nan, kai kuwa a cikin kwana uku za ka ta da shi?”</verse>
				<verse number="21">Amma haikalin da ya yi magana jikinsa ne.</verse>
				<verse number="22">Bayan da ya tashi daga matattu, sai almajiransa suka tuna da abin da ya faɗa. Saʼan nan suka gaskata Nassi da kuma kalmomin da Yesu ya yi.</verse>
				<verse number="23">To, yayinda yake a Urushalima a Bikin Ƙetarewa, mutane da yawa suka ga abubuwan banmamakin da yake aikata suka kuma gaskata da sunansa.</verse>
				<verse number="24">Sai dai Yesu bai amince da su ba, don ya san dukan mutane.</verse>
				<verse number="25">Ba ya bukatar shaidar mutum game da mutum, don ya san abin da yake cikin zuciyar mutum.</verse>
			</chapter>
			<chapter number="3">
				<verse number="1">Akwai wani Bafarisiye mai suna Nikodimus, wani ɗan majalisar Yahudawa.</verse>
				<verse number="2">Ya zo wurin Yesu da dad dare ya ce, “Rabbi, mun sani kai malami ne daga Allah. Gama ba wanda zai iya yin waɗannan abubuwan banmamaki da kake yi in Allah ba ya tare da shi.”</verse>
				<verse number="3">Yesu ya amsa, ya ce, “Gaskiya nake faɗa maka, ba wanda zai iya ganin mulkin Allah sai an sāke haihuwarsa.”</verse>
				<verse number="4">Nikodimus ya yi tambaya, ya ce, “Yaya za a haifi mutum saʼad da ya tsufa? Hakika ba zai sāke koma sau na biyu cikin cikin mahaifiyarsa don a haife shi ba!”</verse>
				<verse number="5">Yesu ya amsa, ya ce, “Gaskiya nake faɗa maka, ba wanda zai iya ganin mulkin Allah sai an haife shi ta wurin ruwa da kuma Ruhu.</verse>
				<verse number="6">Jiki yakan haifi jiki, amma Ruhu yana haifi ruhu.</verse>
				<verse number="7">Kada ka yi mamaki da na ce, ‘Dole ne a sāke haifarku.’</verse>
				<verse number="8">Iska takan hura zuwa inda take so. Kai kakan ji motsinta, sai dai ba ka iya sanin inda take fitowa ko kuwa inda za ta. Haka yake ga duk wanda aka haifa ta wurin Ruhu.”</verse>
				<verse number="9">Nikodimus ya yi tambaya, ya ce, “Yaya wannan zai yiwu?”</verse>
				<verse number="10">Yesu ya ce, “Kai ma da kake malami na Israʼila, ba ka fahimci waɗannan abubuwa ba?</verse>
				<verse number="11">Gaskiya nake faɗa maka, muna magana a kan abin da muka sani, muka kuma shaida abin da muka gani ne, amma har yanzu kun ƙi ku karɓi shaidarmu.</verse>
				<verse number="12">Na yi muku magana a kan abubuwan duniya amma ba ku gaskata ba; to, yaya za ku gaskata in na yi magana a kan abubuwan sama?</verse>
				<verse number="13">Ba wanda ya taɓa hawa zuwa sama sai wanda ya sauka daga sama-Ɗan Mutum.</verse>
				<verse number="14">Kamar dai yadda Musa ya ɗaga maciji a hamada, haka dole ne a ɗaga Ɗan Mutum,</verse>
				<verse number="15">don duk mai gaskata da shi ya sami rai madawwami.</verse>
				<verse number="16">“Gama Allah ya ƙaunaci duniya sosai har ya ba da wanda yake Ɗaya kuma Makaɗaicin Ɗansa domin duk wanda ya gaskata da shi kada yǎ hallaka sai dai yǎ sami rai madawwami.</verse>
				<verse number="17">Gama Allah bai aiki Ɗansa duniya don yǎ yi wa duniya hukunci ba, sai dai domin yǎ ceci duniya ta wurinsa.</verse>
				<verse number="18">Duk wanda ya gaskata da shi ba za a yi masa hukunci ba, amma duk wanda bai gaskata ba an riga an yi masa hukunci domin bai gaskata da sunan wanda yake Ɗaya kuma Makaɗaicin Ɗan Allah ba.</verse>
				<verse number="19">Hukuncin shi ne: Haske ya zo cikin duniya, amma mutane suka so duhu a maimakon haske domin ayyukansu mugaye ne.</verse>
				<verse number="20">Duk mai aikata mugunta yana ƙin haske, ba zai kuwa zo cikin haske ba don yana tsoro kada ayyukansa su tonu.</verse>
				<verse number="21">Amma duk mai rayuwa bisa ga gaskiya yakan zo cikin haske, domin a gani a sarari cewa ayyukan da ya yi an yi su ne ta wurin Allah.”</verse>
				<verse number="22">Bayan wannan, Yesu da almajiransa suka tafi ƙauyukan Yahudiya, inda ya ɗan jima da su, ya kuma yi baftisma.</verse>
				<verse number="23">To, Yohanna ma yana yin baftisma a Ainon kusa da Salim, saboda akwai ruwa da yawa a can, mutane kuwa suka yi ta zuwa don a yi musu baftisma.</verse>
				<verse number="24">(Wannan kuwa kafin a sa Yohanna a kurkuku.)</verse>
				<verse number="25">Sai gardama ta tashi tsakanin waɗansu almajiran Yohanna da wani Bayahude a kan zancen alʼadar tsarkakewa.</verse>
				<verse number="26">Sai suka zo wurin Yohanna suka ce masa, “Rabbi, wancan mutumin da yake tare da kai a ƙetaren Urdun-wannan da ka ba da shaida a kansa sosai nan, yana baftisma, kuma kowa yana zuwa wurinsa.”</verse>
				<verse number="27">Ga wannan zancen Yohanna ya amsa, ya ce, “Mutum yakan karɓi kawai abin da aka ba shi ne daga sama.</verse>
				<verse number="28">Ku kanku za ku shaida cewa na ce, ‘Ba ni ne Kiristi ba, sai dai an aiko ni ne in sha gabansa.’</verse>
				<verse number="29">Ango ne mai amarya. Abokin da yake masa hidima yakan jira ya kuma saurara masa, yakan kuma cika da farin ciki saʼad da ya ji muryar ango. Wannan farin cikin kuwa nawa ne, ya kuma cika a yanzu.</verse>
				<verse number="30">Dole ne yǎ yi ta ƙaruwa, ni kuma in yi ta raguwa.</verse>
				<verse number="31">“Wannan da ya zo daga sama ya fi kowa; wannan da ya zo daga ƙasa na ƙasa ne, yana kuma magana kamar wanda ya zo daga ƙasa ne. Wannan da ya zo daga sama ya fi kowa.</verse>
				<verse number="32">Yana ba da shaidar abin da ya gani da kuma ya ji, duk da haka ba wanda ya yarda da shaidarsa.</verse>
				<verse number="33">Mutumin da ya yarda da ita ya tabbatar da cewa Allah mai gaskiya ne.</verse>
				<verse number="34">Gama wannan da Allah ya aiko yakan faɗi kalmomin Allah ne, gama Allah yana ba da Ruhu babu iyaka.</verse>
				<verse number="35">Uban yana ƙaunar Ɗan ya kuma danƙa kome a hannuwansa.</verse>
				<verse number="36">Duk wanda ya gaskata da Ɗan yana da rai madawwami, amma duk wanda ya ƙi Ɗan ba zai sami rai ba, gama fushin Allah yana nan a bisansa.”</verse>
			</chapter>
			<chapter number="4">
				<verse number="1">Sai Farisiyawa suka ji cewa Yesu yana samun yana kuma yi wa almajirai da yawa baftisma fiye da Yohanna,</verse>
				<verse number="2">ko da yake ba Yesu ne yake baftismar ba, sai almajiransa.</verse>
				<verse number="3">Da Ubangiji ya sami wannan labari, sai ya bar Yahudiya ya sāke koma Galili.</verse>
				<verse number="4">To, ya zama dole yǎ bi ta Samariya.</verse>
				<verse number="5">Sai ya zo wani gari a Samariya da ake ce da shi Saikar, kurkusa da filin da Yaƙub ya ba wa ɗansa Yusuf.</verse>
				<verse number="6">Rijiyar Yaƙub kuwa tana can, Yesu kuwa, saboda gajiyar tafiya, sai ya zauna a bakin rijiyar. Wajen saʼa ta shida ne.</verse>
				<verse number="7">Saʼad da wata Basamariya ta zo ɗiban ruwa, sai Yesu ya ce mata, “Za ki ba ni ruwa in sha?”</verse>
				<verse number="8">(Almajiransa kuwa sun shiga gari don sayi abinci.)</verse>
				<verse number="9">Sai Basamariyar ta ce masa, “Kai Bayahude ne ni kuwa Basamariya ce. Yaya za ka roƙe ni ruwan sha?” (Don Yahudawa ba sa hulɗa da Samariyawa).</verse>
				<verse number="10">Yesu ya amsa mata ya ce, “Da kin san kyautar Allah da kuma wanda yake roƙonki ruwan sha, da kin roƙe shi, da shi kuwa ya ba ki ruwan rai.”</verse>
				<verse number="11">Sai macen ta ce, “Ranka yǎ daɗe, ba ka da guga rijiyar kuwa tana da zurfi. Ina za ka sami wannan ruwan rai?</verse>
				<verse number="12">Ka fi mahaifinmu Yaƙub ne, wanda ya ba mu rijiyar ya kuma sha daga ciki da kansa, haka ma ʼyaʼyansa da kuma garkunan shanunsa da tumakinsa?”</verse>
				<verse number="13">Yesu ya amsa, ya ce, “Kowa da ya sha wannan ruwa zai sāke jin ƙishirwa,</verse>
				<verse number="14">amma duk wanda ya sha ruwan da zan ba shi ba zai ƙara jin ƙishirwa ba. Lalle, ruwan da zan ba shi zai zama maɓuɓɓugan ruwa a cikinsa da yake ɓuɓɓugowa har yǎ zuwa rai madawwami.”</verse>
				<verse number="15">Sai macen ta ce masa, “Ranka yǎ daɗe, ka ba ni ruwan nan don kada in ƙara jin ƙishirwa in yi ta zuwa nan ɗiban ruwa.”</verse>
				<verse number="16">Sai ya ce mata, “Je ki kira mijinki ki dawo.”</verse>
				<verse number="17">Ta ce, “Ai, ba ni da miji.” Sai Yesu ya ce mata, “Gaskiyarki da kika ce ba ki da miji.</verse>
				<verse number="18">Gaskiyar ita ce, kin auri maza biyar, mutumin da kike da shi yanzu ba mijinki ba ne. Abin da kika faɗa yanzu gaskiya ne.”</verse>
				<verse number="19">Sai macen ta ce, “Ranka yǎ daɗe, na gane kai annabi ne.</verse>
				<verse number="20">Kakanninmu sun yi sujada a kan dutsen nan, amma ku Yahudawa ɗauka cewa inda ya kamata mu yi sujada shi ne Urushalima.”</verse>
				<verse number="21">Sai Yesu ya ce, “Ina tabbatar miki, mace, lokaci yana zuwa da ba za ku yi wa Uba sujada ko a kan dutsen nan ko kuma a Urushalima ba.</verse>
				<verse number="22">Ku Samariyawa kuna yi wa abin da ba ku sani ba sujada; mu kuwa muna yi wa abin da muka sani ne sujada, gama ceto daga Yahudawa yake.</verse>
				<verse number="23">Duk da haka lokaci yana zuwa har ma ya riga ya yi da masu sujada na gaskiya za su yi wa Uba sujada cikin Ruhu da kuma gaskiya, domin irin waɗannan masu sujada ne Uba yake nema.</verse>
				<verse number="24">Allah ruhu ne, masu yi masa sujada kuwa dole su yi masa sujada cikin ruhu da kuma cikin gaskiya.”</verse>
				<verse number="25">Macen ta ce, “Na san cewa Almasihu, (da ake ce da shi Kiristi) yana zuwa. Saʼad da ya zo kuwa, zai bayyana mana kome.”</verse>
				<verse number="26">Sai Yesu ya ce, “Ai, ni ɗin nan da yake magana da ke, Ni ne shi.”</verse>
				<verse number="27">Nan take sai almajiransa suka dawo suka kuma yi mamakin ganinsa yana magana da mace. Amma ba wanda ya ce, “Me kake so?” Ko “Me ya sa kake magana da ita?”</verse>
				<verse number="28">Sai macen ta bar tulunta na ruwa, ta koma cikin gari ta ce wa mutane,</verse>
				<verse number="29">“Ku zo, ku ga mutumin da ya gaya mini duk abin da na taɓa yi. Shin, ko shi ne Kiristi?”</verse>
				<verse number="30">Sai suka fito daga garin suka nufo inda yake.</verse>
				<verse number="31">Ana cikin haka almajiransa kuwa suka roƙe shi suka ce, “Rabbi, ci wani abu.”</verse>
				<verse number="32">Amma ya ce musu, “Ina da abincin da ba ku sani ba.”</verse>
				<verse number="33">Sai almajiran suka ce wa juna, “Shin, ko wani ya kawo masa abinci ne?”</verse>
				<verse number="34">Yesu ya ce, “Abincina shi ne, in aikata nufin wannan da ya aiko ni, in kuma gama aikinsa.</verse>
				<verse number="35">Ba kukan ce, ‘Sauran wata huɗu a yi girbi ba?’ Ina gaya muku, ku buɗe idanunku ku dubi gonaki! Sun isa girbi.</verse>
				<verse number="36">Ko yanzu ma mai girbi yana samun ladansa, ko yanzu ma yana girbin amfani domin rai madawwami, saboda mai shuka da mai girbi su yi farin ciki tare.</verse>
				<verse number="37">Karin maganan nan gaskiya ne cewa, ‘Wani da shuka, wani kuma da girbi.’</verse>
				<verse number="38">Na aike ku girbin abin da ba ku yi aikinsa ba. Waɗansu sun yi aikin nan mai wahala, ku kuwa kun sami ladan aikinsu.”</verse>
				<verse number="39">Samariyawa da yawa daga wannan gari suka gaskata da shi saboda shaidar macen da ta ce, “Ya gaya mini duk abin da na taɓa yi.”</verse>
				<verse number="40">To, da Samariyawa suka zo wurinsa, sai suka roƙe shi yǎ zauna da su, ya kuwa zauna kwana biyu.</verse>
				<verse number="41">Saboda kalmominsa kuwa da yawa suka gaskata.</verse>
				<verse number="42">Sai suka ce wa macen, “Yanzu kam mun gaskata, ba don abin da kika faɗa kawai ba; yanzu mun ji da kanmu, mun kuwa san cewa wannan mutum tabbatacce shi ne Mai Ceton duniya.”</verse>
				<verse number="43">Bayan kwana biyun nan sai ya bar can zuwa Galili.</verse>
				<verse number="44">(To, Yesu kansa ya taɓa faɗa cewa annabi ba shi da daraja a ƙasarsa).</verse>
				<verse number="45">Da ya isa Galili, sai mutanen Galili suka marabce shi. Sun ga duk abin da ya yi a Urushalima a lokacin Bikin Ƙetarewa, gama su ma sun kasance a can.</verse>
				<verse number="46">Sai ya sāke ziyarci Kana ta Galili inda ya juya ruwa ya zama ruwan inabi. Akwai wani maʼaikacin hukuma a can wanda ɗansa yake kwance da rashin lafiya a Kafarnahum.</verse>
				<verse number="47">Da mutumin nan ya ji cewa Yesu ya isa Galili daga Yahudiya, sai ya je wurinsa ya roƙe shi yǎ zo yǎ warkar da ɗansa da yake bakin mutuwa.</verse>
				<verse number="48">Yesu ya ce masa, “Ku mutane, in ba kun ga alamu da abubuwan banmamaki ba, ba yadda za a yi ku ba da gaskiya.”</verse>
				<verse number="49">Maʼaikacin hukuman ya ce, “Ranka yǎ daɗe, ka zo kafin ɗana yǎ mutu.”</verse>
				<verse number="50">Sai Yesu ya amsa, ya ce, “Ka tafi. Ɗanka zai rayu.” Mutumin kuwa ya amince da maganar da Yesu ya yi ya kuwa tafi.</verse>
				<verse number="51">Tun yana kan hanya, bayinsa suka tarye shi da labari cewa yaron yana warkewa.</verse>
				<verse number="52">Da ya tambayi lokacin da ɗansa ya sami sauƙi, sai suka ce masa, “Zazzaɓin ya sake shi jiya a saʼa ta bakwai.”</verse>
				<verse number="53">Sai mahaifin ya gane a daidai wannan lokaci ne Yesu ya ce masa, “Ɗanka zai rayu.” Saboda haka shi da dukan iyalinsa suka gaskata.</verse>
				<verse number="54">Wannan ce abin banmamaki ta biyu da Yesu ya yi, bayan zuwansa daga Yahudiya zuwa Galili.</verse>
			</chapter>
			<chapter number="5">
				<verse number="1">Bayan an ɗan jima, sai Yesu ya haura zuwa Urushalima don wani bikin Yahudawa.</verse>
				<verse number="2">To, a Urushalima akwai wani tafki kusa da Ƙofar Tumaki, wanda a yaren Aramayik ake kira Betesda da Aramayik, an kuma kewaye shi da shirayi biyar.</verse>
				<verse number="3">A nan naƙasassu da yawa sukan kwanta-makafi, guragu, shanyayyu.</verse>
				<verse number="4"></verse>
				<verse number="5">Akwai wani da yake nan ba shi da amfani shekara talatin da takwas.</verse>
				<verse number="6">Da Yesu ya gan shi kwance a can ya kuma sami labari cewa ya daɗe a wannan hali, sai ya tambaye shi, “Kana so ka warke?”</verse>
				<verse number="7">Marar amfanin nan ya ce, “Ranka yǎ daɗe, ba ni da wanda zai taimaka yǎ sa ni a cikin tafkin saʼad da aka motsa ruwan. Yayinda nake ƙoƙarin shiga, sai wani yǎ riga ni.”</verse>
				<verse number="8">Sai Yesu ya ce masa, “Tashi! Ɗauki tabarmarka ka yi tafiya.”</verse>
				<verse number="9">Nan take mutumin ya warke; ya ɗauki tabarmarsa ya yi tafiya. A ranar da wannan ya faru ranar Asabbaci ce,</verse>
				<verse number="10">saboda haka kuwa Yahudawa suka ce wa mutumin da aka warkar, “Yau Asabbaci ne; doka ta hana ka ɗauki tabarmarka.”</verse>
				<verse number="11">Amma ya amsa, ya ce, “Mutumin da ya warkar da ni shi ya ce mini, ‘Ɗauki tabarmarka ka yi tafiya.’ ”</verse>
				<verse number="12">Sai suka tambaye shi suka ce, “Wane ne wannan da ya ce maka ka ɗauke ta ka yi tafiya?”</verse>
				<verse number="13">Mutumin da aka warkar kuwa bai ma san ko wane ne ba ne, gama Yesu ya ɓace cikin taron da yake can.</verse>
				<verse number="14">Daga baya Yesu ya same shi a haikali ya ce masa, “Ga shi, ka warke. Ka daina yin zunubi, in da haka ba wani abin da ya fi wannan muni zai iya samunka.”</verse>
				<verse number="15">Sai mutumin ya je ya gaya wa Yahudawa cewa Yesu ne ya warkar da shi.</verse>
				<verse number="16">To, domin Yesu yana yin waɗannan abubuwa a ranar Asabbaci, sai Yahudawa suka tsananta masa.</verse>
				<verse number="17">Yesu ya ce musu, “Ubana yana cikin aikinsa kullum har yǎ zuwa wannan rana, haka ni ma, ina kan aiki.”</verse>
				<verse number="18">Don haka Yahudawa suka ƙara nema su kashe shi; ba don ya karya Asabbaci kawai ba, har ma yana ce Allah Ubansa ne, yana mai da kansa daidai da Allah.</verse>
				<verse number="19">Sai Yesu ya ba su wannan amsa cewa, “Gaskiya nake gaya muku, Ɗan ba ya iya yin kome da kansa; yana yin abin da ya ga Ubansa yake yi ne kawai, gama duk abin da Uban yake yi shi ne Ɗan ma yake yi.</verse>
				<verse number="20">Gama Uban yana ƙaunar Ɗan yana kuma nuna masa duk abin da yake yi. I, za ku kuwa yi mamaki, gama zai nuna masa abubuwan da suka fi waɗannan girma.</verse>
				<verse number="21">Gama kamar yadda Uban yake ta da matattu yake kuma ba su rai, haka ma Ɗan yake ba da rai ga wanda ya ga dama.</verse>
				<verse number="22">Bugu da ƙari, Uban ba ya hukunta kowa, sai dai ya danƙa dukan hukunci a hannun Ɗan,</verse>
				<verse number="23">don kowa yǎ girmama Ɗan kamar yadda yake girmama Uban. Wanda ba ya girmama Ɗan ba ya girmama Uban, da ya aiko shi ke nan.</verse>
				<verse number="24">“Gaskiya nake gaya muku, duk wanda ya ji maganata ya kuma gaskata da wanda ya aiko ni yana da rai madawwami ba za a kuma hukunta shi ba; ya riga ya ƙetare daga mutuwa zuwa rai.</verse>
				<verse number="25">Gaskiya nake gaya muku, lokaci yana zuwa har ma ya riga ya zo saʼad da matattu za su ji muryar Ɗan Allah waɗanda kuwa suka ji za su rayu.</verse>
				<verse number="26">Gama kamar yadda Uban yana da rai a cikinsa, haka ya sa Ɗan yǎ kasance da rai a cikin kansa.</verse>
				<verse number="27">Ya kuma ba shi iko yǎ hukunta domin shi Ɗan Mutum ne.</verse>
				<verse number="28">“Kada ku yi mamakin wannan, gama lokaci yana zuwa da duk waɗanda suke cikin kaburbura za su ji muryarsa</verse>
				<verse number="29">su kuma fito-waɗanda suka aikata nagarta za su tashi zuwa ga rai, waɗanda kuma suka aikata mugunta za su tashi zuwa ga hukunci.</verse>
				<verse number="30">Ni kaɗai dai ba na iya yin kome, ina shariʼa ne bisa ga abin da na ji. Shariʼata kuwa mai adalci ce. Gama ba na neman gamsar da kaina, sai dai in gamshi shi wanda ya aiko ni.</verse>
				<verse number="31">“In na ba da shaida a kaina, shaidata ba gaskiya ba ce.</verse>
				<verse number="32">Akwai wani mai ba da shaida mai kyau a kaina, na kuma san cewa shaidarsa game da ni gaskiya ce.</verse>
				<verse number="33">“Kun aika wajen Yohanna ya kuma yi shaida a kan gaskiya.</verse>
				<verse number="34">Ba cewa ina neman shaidar mutum ba ne; sai dai na faɗi haka ne domin ku sami ceto.</verse>
				<verse number="35">Yohanna fitila ne da ya ci ya kuma ba da haske, kun kuwa zaɓa ku ji daɗin haskensa na ɗan lokaci.</verse>
				<verse number="36">“Ina da shaidar da ta fi ta Yohanna ƙarfi. Gama aikin nan da Uba ya ba ni in kammala, wanda kuwa nake yi, yana ba da shaida cewa Uba ne ya aiko ni.</verse>
				<verse number="37">Uba da ya aiko ni kuwa kansa ya yi shaida game da ni. Ba ku taɓa jin muryarsa ko ganin siffarsa ba,</verse>
				<verse number="38">maganarsa kuwa ba ta zama a cikinku, gama ba ku gaskata da wanda ya aiko ni ba.</verse>
				<verse number="39">Kuna ta nazarin Nassosi da himma don kuna tsammani ta wurinsu ne kuna samun rai madawwami. Nassosin nan ne suke ba da shaida a kaina,</verse>
				<verse number="40">duk da haka kun ƙi zuwa wurina domin ku sami rai.</verse>
				<verse number="41">“Ni ba na neman yabon mutane,</verse>
				<verse number="42">na fa san ku. Na san cewa ba ku da ƙaunar Allah a cikin zukatanku.</verse>
				<verse number="43">Na zo a cikin sunan Ubana, ba ku kuwa karɓe ni ba; amma a ce wani dabam ya zo a cikin sunan kansa, za ku karɓe shi.</verse>
				<verse number="44">Ta yaya za ku gaskata in kuna nemi yabon junanku, ba kwa kuwa yin ƙoƙarin neman yabon da yake zuwa daga Allah Makaɗaici ba?</verse>
				<verse number="45">“Kada fa ku yi tsammani zan yi ƙararku wurin Uba. Akwai mai yin ƙararku, shi ne Musa, wanda kuke dogara da shi.</verse>
				<verse number="46">Da a ce kun gaskata da Musa, da kun gaskata ni, domin ya rubuta game da ni.</verse>
				<verse number="47">Amma da yake ba ku gaskata abin da ya rubuta ba, yaya za ku gaskata maganata?”</verse>
			</chapter>
			<chapter number="6">
				<verse number="1">Ɗan lokaci bayan wannan, sai Yesu ya ƙetare zuwa gaɓar mai nesa na Tekun Galili (wato, Tekun Tibariya),</verse>
				<verse number="2">sai taro mai yawa na mutane suka bi shi domin sun ga abubuwan banmamakin da ya yi ga marasa lafiya.</verse>
				<verse number="3">Saʼan nan Yesu ya hau gefen dutse ya zauna tare da almajiransa.</verse>
				<verse number="4">Bikin Ƙetarewan Yahudawa ya yi kusa.</verse>
				<verse number="5">Saʼad da Yesu ya ɗaga kai ya ga taro mai yawa suna zuwa wajensa, sai ya ce wa Filibus, “Ina za mu sayi burodi saboda mutanen nan su ci?”</verse>
				<verse number="6">Ya yi wannan tambayar don yǎ gwada shi ne kawai, gama ya riga ya san abin da zai yi.</verse>
				<verse number="7">Sai Filibus ya amsa, ya ce, “Kai, ko albashin wata takwas ba zai iya sayan isashen burodin da kowa zai ɗan samu kaɗan ba!”</verse>
				<verse number="8">Sai wani daga cikin almajiransa Andarawus, ɗanʼuwan Bitrus, ya yi magana,</verse>
				<verse number="9">“Ga wani yaro da ƙananan burodin shaʼir guda biyar da ƙananan kifi biyu, amma me wannan zai yi wa yawan mutanen nan.”</verse>
				<verse number="10">Yesu ya ce, “Ku sa mutanen su zauna.” Wurin kuwa akwai ciyawa da sosai, sai maza suka zazzauna, sun kai wajen dubu biyar.</verse>
				<verse number="11">Saʼan nan Yesu ya ɗauki burodin, ya yi godiya, ya kuma rarraba wa waɗanda suke zaune gwargwadon abin da ya ishe su. Haka kuma ya yi da kifin.</verse>
				<verse number="12">Saʼad da duk suka ci suka ƙoshi, sai ya ce wa almajiransa, “Ku tattara gutsattsarin da suka rage. Kada kome yǎ lalace.”</verse>
				<verse number="13">Saboda haka suka tattara su suka kuma cika kwanduna goma sha biyu na gutsattsarin burodin shaʼir biyar nan da suka ragu bayan kowa ya ci.</verse>
				<verse number="14">Bayan mutanen suka ga abin banmamakin da Yesu ya yi, sai suka fara cewa, “Lalle, wannan shi ne Annabin nan mai zuwa duniya.”</verse>
				<verse number="15">Da Yesu ya gane suna shirin su ɗauke shi ƙarfi da yaji su naɗa shi sarki, sai ya sāke komawa kan dutsen shi kaɗai.</verse>
				<verse number="16">Da yamma ta yi, sai almajiransa suka gangara zuwa tafki,</verse>
				<verse number="17">inda suka shiga jirgin ruwa suka tasar wa haye tafkin zuwa Kafarnahum. A lokacin kuwa duhu ya yi, Yesu kuma bai riga ya zo wurinsu ba tukuna.</verse>
				<verse number="18">Iska mai ƙarfi kuwa tana bugowa, ruwaye kuma suka fara hauka.</verse>
				<verse number="19">Bayan sun yi tuƙi wajen mil uku ko uku da rabi, sai suka ga Yesu ya kusato jirgin ruwan, yana takawa a kan ruwan; sai suka tsorata.</verse>
				<verse number="20">Amma ya ce musu, “Ni ne; kada ku ji tsoro.”</verse>
				<verse number="21">Saʼan nan suka yarda suka karɓe shi a cikin jirgin ruwan, nan da nan kuwa jirgin ya kai gaɓar da za su.</verse>
				<verse number="22">Washegari taron da suka tsaya a wancan ƙetaren tafkin suka lura cewa jirgin ruwa ɗaya ne yake a can dā ma, kuma sun lura cewa Yesu bai shiga ciki tare da almajiransa ba, gama sun tashi su kaɗai.</verse>
				<verse number="23">Sai ga waɗansu jiragen ruwa daga Tibariya suka iso kusa da wurin da mutanen suka ci burodi bayan Ubangiji ya yi godiya.</verse>
				<verse number="24">Da taron suka lura cewa Yesu da almajiransa ba sa can, sai suka shiga jiragen ruwa suka tafi Kafarnahum neman Yesu.</verse>
				<verse number="25">Da suka same shi a wancan ƙetaren tafkin, sai suka tambaye shi suka ce, “Rabbi, yaushe ka kai nan?”</verse>
				<verse number="26">Yesu ya amsa, ya ce, “Gaskiya nake gaya muku, kuna nemana ne ba don kun ga abubuwan banmamaki ba, sai dai domin kun ci burodi kun ƙoshi.</verse>
				<verse number="27">Kada ku yi aiki saboda abincin da yake lalacewa, sai dai saboda abinci mai dawwama har yǎ zuwa rai madawwami, wanda Ɗan Mutum zai ba ku. A kansa ne Allah Uba ya sa hatimin amincewarsa.”</verse>
				<verse number="28">Sai suka tambaye shi suka ce, “Me za mu yi don mu aikata ayyukan da Allah yake so?”</verse>
				<verse number="29">Yesu ya amsa, “Aikin Allah shi ne: a gaskata da wanda ya aiko.”</verse>
				<verse number="30">Sai suka tambaye shi, “Wace abin banmamaki ce za ka yi don mu gani mu kuwa gaskata ka? Me za ka yi?</verse>
				<verse number="31">Kakannin kakanninmu sun ci manna a hamada; kamar yadda yake a rubuce: ‘Ya ba su burodi daga sama su ci.’ ”</verse>
				<verse number="32">Yesu ya ce musu, “Gaskiya nake gaya muku, ba Musa ne ya ba ku burodi daga sama ba, sai dai Ubana ne yake ba ku burodi na gaskiya daga sama.</verse>
				<verse number="33">Gama burodin Allah shi ne wanda yake saukowa daga sama, yana kuma ba wa duniya rai.”</verse>
				<verse number="34">Sai suka ce, “Ranka yǎ daɗe, daga yanzu ka dinga ba mu wannan burodi.”</verse>
				<verse number="35">Saʼan nan Yesu ya furta cewa, “Ni ne burodin rai. Wanda ya zo wurina ba zai taɓa jin yunwa ba, wanda kuma ya gaskata da ni ba zai taɓa jin ƙishirwa ba.</verse>
				<verse number="36">Amma kamar yadda na faɗa muku, kun gan ni duk da haka ba ku gaskata ba.</verse>
				<verse number="37">Duk waɗanda Uba ya ba ni za su zo wurina, kuma duk wanda ya zo wurina ba zan kore shi ba ko kaɗan.</verse>
				<verse number="38">Gama na sauko daga sama ba don in cika nufin kaina ba sai dai don in cika nufin shi wanda ya aiko ni.</verse>
				<verse number="39">Nufin wanda ya aiko ni kuwa shi ne, kada in yi yar da ko ɗaya daga cikin duk waɗanda ya ba ni, sai dai in tashe su a rana ta ƙarshe.</verse>
				<verse number="40">Gama nufin Ubana shi ne, duk wanda yake duban Ɗan, ya kuma gaskata shi zai sami rai madawwami, ni kuwa zan tashe shi a rana ta ƙarshe.”</verse>
				<verse number="41">Da jin haka, Yahudawa suka fara gunaguni a kansa, domin ya ce, “Ni ne burodin da ya sauka daga sama.”</verse>
				<verse number="42">Suka ce, “Kai, wannan ba Yesu ba ne, ɗan Yusuf, wanda mahaifinsa da mahaifiyarsa duk mun san su? Yaya yanzu zai ce, ‘Na sauko daga sama?’ ”</verse>
				<verse number="43">Sai Yesu ya amsa, ya ce, “Ku daina gunaguni a junanku.</verse>
				<verse number="44">Ba mai iya zuwa wurina, sai dai in Uban da ya aiko ni ya jawo shi, ni kuwa zan tashe shi a rana ta ƙarshe.</verse>
				<verse number="45">A rubuce yake a cikin Annabawa cewa: ‘Allah zai koyar da dukansu.’ Duk wanda ya saurari Uba, ya kuma koyi daga wurinsa, zai zo wurina.</verse>
				<verse number="46">Ba wanda ya taɓa ganin Uban, sai shi wanda ya zo daga Allah; shi ne kaɗai ya taɓa ganin Uban.</verse>
				<verse number="47">Gaskiya nake gaya muku, wanda ya gaskata yana da rai madawwami.</verse>
				<verse number="48">Ni ne burodin rai.</verse>
				<verse number="49">Kakannin kakanninku sun ci manna a hamada, duk da haka suka mutu.</verse>
				<verse number="50">Amma ga burodin da ya sauko daga sama, wanda mutum zai iya ci, ba zai kuma mutu ba.</verse>
				<verse number="51">Ni ne burodin rai mai saukowa daga sama. Duk wanda ya ci wannan burodi, shi zai rayu har abada. Wannan burodin shi ne jikina, da zan bayar don duniya ta sami rai.”</verse>
				<verse number="52">Sai Yahudawa suka fara gardama mai tsanani a junansu suna cewa, “Yaya wannan mutum zai ba mu naman jikinsa mu ci?”</verse>
				<verse number="53">Sai Yesu ya ce musu, “Gaskiya nake gaya muku, sai dai kun ci naman jikin Ɗan Mutum kuka kuma sha jininsa, ba za ku kasance da rai a cikinku ba.</verse>
				<verse number="54">Duk wanda ya ci naman jikina ya kuma sha jinina, yana da rai madawwami. Ni kuwa zan tashe shi a rana ta ƙarshe.</verse>
				<verse number="55">Gama naman jikina abinci ne na gaskiya jinina kuma abin sha ne na gaskiya.</verse>
				<verse number="56">Duk wanda ya ci naman jikina ya kuma sha jinina, yana cikina, ni kuma ina cikinsa.</verse>
				<verse number="57">Kamar dai yadda Uba mai rai ya aiko ni, ina kuma rayuwa ta saboda shi, haka ma wanda yake ni ne abincinsa zai rayu saboda ni.</verse>
				<verse number="58">Wannan shi ne burodin da ya sauko daga sama. Kakannin kakanninku sun ci manna suka kuma mutu, amma duk wanda yake cin wannan burodi zai rayu har abada.”</verse>
				<verse number="59">Ya faɗi wannan ne lokacin da yake koyarwa a cikin majamiʼa a Kafarnahum.</verse>
				<verse number="60">Da jin haka, da yawa daga cikin almajiransa suka ce, “Wannan koyarwa tana da wuya. Wa zai iya yarda da ita?”</verse>
				<verse number="61">Da yake ya san almajiransa suna gunaguni game da wannan, sai Yesu ya ce musu, “Wannan ya ɓata muku rai ne?</verse>
				<verse number="62">Me za ku ce ke nan, in kuka gan Ɗan Mutum yana hawa zuwa inda yake dā!</verse>
				<verse number="63">Ruhu ne yake ba da rai; jikin kam, ba ya amfana kome. Kalmomin da na faɗa muku, Ruhu ne, da kuma rai.</verse>
				<verse number="64">Duk da haka akwai waɗansunku da ba su gaskata ba.” Gama Yesu ya sani tun farko, waɗanda ba su gaskata ba, da kuma wanda zai bashe shi.</verse>
				<verse number="65">Ya ci gaba da cewa, “Shi ya sa na faɗa muku cewa ba mai iya zuwa wurina, sai dai Uba ya yardar masa.”</verse>
				<verse number="66">Daga wannan lokaci da yawa daga cikin almajiransa suka ja da baya, suka daina binsa.</verse>
				<verse number="67">Sai Yesu ya tambayi Sha Biyun, “Ku ma za ku tafi ne?”</verse>
				<verse number="68">Sai Siman Bitrus ya amsa, ya ce, “Ubangiji wajen wa za mu tafi? Kai ne da kalmomin rai madawwami.</verse>
				<verse number="69">Mun gaskata mun kuma san cewa kai ne Mai Tsarkin nan na Allah.”</verse>
				<verse number="70">Sai Yesu ya amsa, ya ce, “Ba ni na zaɓe ku Sha Biyu ba? Amma ɗayanku Iblis ne!”</verse>
				<verse number="71">(Yana nufin Yahuda, ɗan Siman Iskariyot, wanda, ko da yake ɗaya ne cikin Sha Biyun, zai bashe shi daga baya.)</verse>
			</chapter>
			<chapter number="7">
				<verse number="1">Bayan wannan, sai Yesu ya yi ta zagawa a cikin Galili, da ganga bai yarda yǎ je Yahudiya ba domin Yahudawa a can suna nema su kashe shi.</verse>
				<verse number="2">Amma saʼad da Bikin Bukkokin Yahudawa ya yi kusa,</verse>
				<verse number="3">sai ʼyanʼuwan Yesu suka ce masa, “Ya kamata ka bar nan ka tafi Yahudiya, don almajiranka su ga ayyukan banmamaki da kake yi.</verse>
				<verse number="4">Ba wanda yake so a san shi da zai yi abu a ɓoye. Da yake kana yin waɗannan abubuwa, sai ka nuna kanka ga duniya.”</verse>
				<verse number="5">Domin ko ʼyanʼuwansa ma ba su gaskata da shi ba.</verse>
				<verse number="6">Saboda haka Yesu ya ce musu, “Lokacina bai yi ba tukuna; amma a gare ku kowane lokaci daidai ne.</verse>
				<verse number="7">Duniya ba za ta iya ƙinku ba, amma ni take ƙi domin ina shaida cewa ayyukanta mugaye ne.</verse>
				<verse number="8">Ku ku tafi Bikin, ba zan in haura zuwa wannan Bikin ba yanzu, domin lokacina bai yi ba tukuna.”</verse>
				<verse number="9">Da ya faɗa haka, sai ya dakata a Galili.</verse>
				<verse number="10">Amma fa, bayan ʼyanʼuwansa suka tafi Bikin, shi ma ya tafi, ba a fili ba, amma a ɓoye.</verse>
				<verse number="11">A Bikin kuwa, Yahudawa suka yi ta nemansa, suna cewa, “Ina mutumin yake?”</verse>
				<verse number="12">A cikin taron kuwa aka yi ta raɗe-raɗe game da shi. Waɗansu suka ce, “Shi mutumin kirki ne.” Waɗansu kuwa suka ce, “Aʼa, ai, ruɗin mutane yake.”</verse>
				<verse number="13">Amma ba wanda ya ce kome a fili game da shi don tsoron Yahudawa.</verse>
				<verse number="14">Sai bayan da aka kai tsakiyar Bikin, saʼan nan Yesu ya haura zuwa filin haikali ya fara koyarwa.</verse>
				<verse number="15">Yahudawa suka yi mamaki suna tambaya, “Yaya wannan mutum ya sami wannan sani haka ba tare da ya yi wani karatu ba?”</verse>
				<verse number="16">Yesu ya amsa, ya ce, “Koyarwata ba tawa ba ce, ta fito ne daga wurin wanda ya aiko ni.</verse>
				<verse number="17">Duk wanda ya zaɓi yin nufin Allah, zai gane ko koyarwata daga Allah ce, ko kuwa don kaina ne nake magana.</verse>
				<verse number="18">Mai magana don kansa, neman ɗaukakar kansa yake yi. Amma mai neman ɗaukakar wanda ya aiko shi, shi ne mai gaskiya, ba kuwa rashin gaskiya a gare shi.</verse>
				<verse number="19">Ashe, ba Musa ba ne ya ba ku Doka? Duk da haka ba ko ɗayanku da yake kiyaye Dokar. Me ya sa kuke nema ku kashe ni?”</verse>
				<verse number="20">Taron suka amsa suka ce, “Kana da aljani, wane ne yake so yǎ kashe ka?”</verse>
				<verse number="21">Yesu ya ce musu, “Na yi abin banmamaki ɗaya, dukanku kuwa kuka yi mamaki.</verse>
				<verse number="22">Duk da haka, domin Musa ya bar muku kaciya (ko da yake a gaskiya, ba daga wurin Musa ne ya fito ba, sai dai daga wurin kakannin kakanninku), ga shi kuna yin wa yaro kaciya a ranar Asabbaci.</verse>
				<verse number="23">To, in za a iya yin wa yaro kaciya a ranar Asabbaci don kada a karya dokar Musa, don me kuke fushi da ni saboda na warkar da mutum a ranar Asabbaci?</verse>
				<verse number="24">Ku daina yin shariʼa bisa ga ganin ido, sai dai ku yi shariʼa bisa ga adalci.”</verse>
				<verse number="25">A nan ne fa waɗansu mutane daga Urushalima suka fara tambaya suna cewa, “Ashe, ba wannan mutum ne suke nema su kashe ba?</verse>
				<verse number="26">Ga shi nan yana magana a fili, su kuma ba su ce masa uffam ba. Ko hukumomi sun yarda cewa shi ne Kiristi?</verse>
				<verse number="27">Mun dai san inda mutumin nan ya fito; amma saʼad da Kiristi ya zo ba wanda zai san inda ya fito.”</verse>
				<verse number="28">Yesu yana cikin koyarwa a filin haikali ke nan, sai ya ɗaga murya ya ce, “I, kun san ni, kun kuma san inda na fito. Ban zo don kaina ba, sai dai shi da ya aiko ni mai gaskiya ne. Ba ku san shi ba,</verse>
				<verse number="29">amma na san shi, domin ni daga wurinsa ne, kuma shi ya aiko ni.”</verse>
				<verse number="30">Da jin haka, sai suka yi ƙoƙari su kama shi, sai dai ba wanda ya taɓa shi, don lokacinsa bai yi ba tukuna.</verse>
				<verse number="31">Duk da haka, da yawa a cikin taron suka ba da gaskiya gare shi. Suka ce, “Saʼad da Kiristi ya zo, zai yi abubuwan banmamaki fiye da na wannan mutum ne?”</verse>
				<verse number="32">Farisiyawa suka ji taron suna raɗe-raɗen waɗannan abubuwa game da shi. Sai manyan firistoci da Farisiyawa suka aiki masu gadin haikalin su kama shi.</verse>
				<verse number="33">Sai Yesu ya ce, “Ina tare da ku na ɗan ƙanƙanin lokaci ne kawai, saʼan nan zan koma wurin wanda ya aiko ni.</verse>
				<verse number="34">Za ku neme ni, amma ba za ku same ni ba; inda nake kuwa, ba za ku iya zuwa ba.”</verse>
				<verse number="35">Sai Yahudawa suka ce wa juna, “Ina mutumin nan yake niyyar tafiya da ba za mu iya samunsa ba? Zai je wurin mutanenmu da suke zaune warwatse a cikin Helenawa, yǎ kuma koya wa Helenawa ne?”</verse>
				<verse number="36">Me yake nufi da ya ce, “Za ku neme ni, amma ba za ku same ni ba,” da kuma “Inda nake, ba za ku iya zuwa ba?”</verse>
				<verse number="37">A rana ta ƙarshe kuma mafi girma ta Bikin, Yesu ya tsaya ya yi magana da babbar murya ya ce, “Duk mai jin ƙishirwa, yǎ zo wurina yǎ sha.</verse>
				<verse number="38">Duk wanda ya gaskata da ni, kamar yadda Nassi ya ce, kogunan ruwa masu rai za su gudana daga cikinsa.”</verse>
				<verse number="39">Da wannan yana nufin Ruhu ke nan, wanda waɗanda suka gaskata da shi za su karɓa daga baya. Har yǎ zuwa wannan lokaci ba a ba da Ruhu ba tukuna, da yake ba a riga an ɗaukaka Yesu ba.</verse>
				<verse number="40">Da jin kalmominsa, waɗansu mutane suka ce, “Ba shakka, mutumin nan shi ne Annabin.”</verse>
				<verse number="41">Waɗansu suka ce, “Shi ne Kiristi.” Waɗansu har wa yau suka ce, “Yaya Kiristi zai fito daga Galili?</verse>
				<verse number="42">Nassi bai ce Kiristi zai fito daga zuriyar Dawuda, daga kuma Betlehem garin da Dawuda ya zauna ba?”</verse>
				<verse number="43">Sai mutanen suka rabu saboda Yesu.</verse>
				<verse number="44">Waɗansu suka so su kama shi, sai dai ba wanda ya taɓa shi.</verse>
				<verse number="45">A ƙarshe masu gadin haikali suka koma wurin manyan firistocin da Farisiyawa, waɗanda suka tambaye su cewa, “Don me ba ku kawo shi nan ba?”</verse>
				<verse number="46">Sai masu gadin suka ce, “Kai, babu wanda ya taɓa magana kamar wannan mutum.”</verse>
				<verse number="47">Sai Farisiyawa suka amsa cikin fushi suka ce, “Af, kuna nufi har da ku ma ya ruɗe ku ke nan?</verse>
				<verse number="48">Akwai wani daga cikin masu mulki ko cikin Farisiyawan da ya gaskata da shi?</verse>
				<verse number="49">Aʼa! Sai dai wannan taron da ba su san kome game da Doka ba-laʼanannu ne.”</verse>
				<verse number="50">Nikodimus, wanda ya je wurin Yesu dā, wanda kuma yake ɗayansu ya ce,</verse>
				<verse number="51">“Ashe, dokarmu takan hukunta mutum ba tare da an fara ji daga bakinsa game da abin da yake yi ba?”</verse>
				<verse number="52">Sai suka amsa suka ce, “Kai ma daga Galili ne? Bincika ka gani, za ka iske cewa ba annabin da zai fito daga Galili.”</verse>
				<verse number="53">Sai kowannensu ya koma gidansa.</verse>
			</chapter>
			<chapter number="8">
				<verse number="1">Amma Yesu ya tafi Dutsen Zaitun.</verse>
				<verse number="2">Da sassafe ya sāke bayyana a filin haikali, inda dukan mutane suka taru kewaye da shi, sai ya zauna don yǎ koya musu.</verse>
				<verse number="3">Sai malaman dokoki da Farisiyawa suka kawo wata macen da aka kama a zina. Suka sa ta tsaya a gaban taron</verse>
				<verse number="4">suka kuma ce wa Yesu, “Malam, an kama wannan mace tana zina.</verse>
				<verse number="5">A cikin Doka Musa ya umarce mu, mu jajjefe irin waɗannan mata. To, me ka ce?”</verse>
				<verse number="6">Sun yi wannan tambaya ce don su sa masa tarko, don su sami hanyar zarge shi. Amma Yesu ya sunkuya ya fara rubutu a ƙasa da yatsarsa.</verse>
				<verse number="7">Da suka ci gaba da yin masa tambayoyi, sai ya miƙe tsaye ya ce musu, “In da wani a cikinku da ba shi da zunubi, sai yǎ fara jifanta da dutse.”</verse>
				<verse number="8">Sai ya sāke sunkuyawa ya kuma yi rubutu a ƙasa.</verse>
				<verse number="9">Da jin haka, waɗanda suka ji sai suka fara tashi daga wurin ɗaya-ɗaya. Manyan da farko, har sai da aka bar Yesu kaɗai, tare da macen tsaye a wurin.</verse>
				<verse number="10">Sai Yesu ya miƙe tsaye ya tambaye ta, “Mace, ina suke? Ba wanda ya hukunta ki?”</verse>
				<verse number="11">Ta ce, “Ba kowa, ranka yǎ daɗe.” Sai Yesu ya ce, “Haka ni ma ban hukunta ki ba. Ki tafi, ki daina rayuwar zunubi.”</verse>
				<verse number="12">Saʼad da Yesu ya sāke magana da mutanen, sai ya ce, “Ni ne hasken duniya. Duk wanda ya bi ni ba zai yi tafiya cikin duhu ba, sai dai yǎ sami hasken rayuwa.”</verse>
				<verse number="13">Sai Farisiyawa suka tambaye shi suka ce, “Ga kai dai, kana yi wa kanka shaida, shaidarka kuwa ba tabbatacciya ba ce.”</verse>
				<verse number="14">Sai Yesu ya amsa, ya ce, “Ko na shaidi kaina, ai, shaidata tabbatacciya ce, gama na san inda na fito da kuma inda za ni. Amma ku ba ku san inda na fito ko inda za ni ba.</verse>
				<verse number="15">Kuna shariʼa bisa ga maʼaunin mutane; ni kuwa ba na yin wa kowa shariʼa.</verse>
				<verse number="16">Amma ko da zan yi shariʼa, shariʼata daidai ce, don ba ni kaɗai ba ne. Ina tare da Uba da ya aiko ni.</verse>
				<verse number="17">A cikin Dokarku a rubuce yake cewa shaidar mutum biyu tabbatacciya ce.</verse>
				<verse number="18">Ni ne nake shaidar kaina, Uba da ya aiko ni kuma yana shaidata.”</verse>
				<verse number="19">Suka tambaye shi suka ce, “Ina Uban nan naka?” Sai Yesu ya ce, “Ba ku san ni ko Ubana ba. Da kun san ni, da za ku san Ubana ma.”</verse>
				<verse number="20">Ya faɗi waɗannan kalmomi ne yayinda yake koyarwa a filin haikali, kusa da inda ake ajiye baye-baye. Duk da haka ba wanda ya kama shi, domin lokacinsa bai yi ba tukuna.</verse>
				<verse number="21">Har wa yau Yesu ya sāke ce musu, “Zan tafi, za ku kuwa neme ni, za ku kuma mutu cikin zunubinku. Inda za ni, ba za ku iya zuwa ba.”</verse>
				<verse number="22">Wannan ya sa Yahudawa suka yi tambaya suka ce, “Zai kashe kansa ne? Shi ya sa yake cewa, ‘Inda za ni, ba za ku iya zuwa ba’?”</verse>
				<verse number="23">Amma ya ci gaba da cewa, “Ku daga ƙasa kuke; ni kuwa daga bisa ne. Ku na duniyan nan ne; ni kuwa ba na duniyan nan ba ne.</verse>
				<verse number="24">Na gaya muku cewa za ku mutu cikin zunubanku; in ba ku gaskata cewa ni ne wanda na ce nake ba, lalle za ku mutu cikin zunubanku.”</verse>
				<verse number="25">Suka ce, “Wane ne kai?” Sai Yesu ya amsa, ya ce, “Ni ne wannan da na sha faɗi muku.</verse>
				<verse number="26">Ina da abubuwa masu yawa da zan faɗa game ku in kuma yi muku shariʼa. Amma wanda ya aiko ni mai aminci ne, abin da kuma na ji daga gare shi, shi nake gaya wa duniya.”</verse>
				<verse number="27">Ba su gane cewa yana yin musu magana game da Ubansa ba ne.</verse>
				<verse number="28">Saboda haka Yesu ya ce, “Saʼad da kuka ɗaga Ɗan Mutum, a saʼan nan ne za ku san cewa ni ne wannan da na ce nake. Ni kuwa ba na yin kome ni kaɗai, sai in dai faɗi abin da Uba ya koya mini.</verse>
				<verse number="29">Wanda kuwa ya aiko ni yana tare da ni; bai bar ni ni kaɗai ba, domin kullum ina aikata abin da ya gamshe shi.”</verse>
				<verse number="30">Saʼad da yake cikin magana, da yawa suka ba da gaskiya gare shi.</verse>
				<verse number="31">Sai Yesu ya ce wa Yahudawan da suka gaskata da shi, “In dai kun riƙe koyarwata, ku almajiraina ne da gaske.</verse>
				<verse number="32">Saʼan nan za ku san gaskiya, gaskiyar kuwa za ta ʼyantar da ku.”</verse>
				<verse number="33">Sai suka amsa masa suka ce, “Ai, mu zuriyar Ibrahim ne kuma ba mu taɓa bauta wa kowa ba. Yaya za ka ce za a ʼyantar da mu?”</verse>
				<verse number="34">Yesu ya amsa, ya ce, “Gaskiya nake gaya muku, duk mai yin zunubi bawan zunubi ne.</verse>
				<verse number="35">Bawa dai ba shi da wurin zama na ɗin ɗin ɗin a cikin iyali, amma ɗa na gida ne har abada.</verse>
				<verse number="36">Saboda haka in Ɗan ya ʼyantar da ku, za ku ʼyantu da gaske.</verse>
				<verse number="37">Na dai san ku zuriyar Ibrahim ne. Duk da haka kuna shiri ku kashe ni, don maganata ba ta da wurin zama a cikinku.</verse>
				<verse number="38">Ina faɗi muku abin da na gani a wurin Ubana, ku kuwa kuna yin abin da kuka ji daga wurin ubanku.”</verse>
				<verse number="39">Suka ce, “To, ai, Ibrahim ne mahaifinmu.” Yesu ya ce, “Da ku ʼyaʼyan Ibrahim ne, da za ku aikata abubuwan da Ibrahim ya yi.</verse>
				<verse number="40">Ga shi kun ƙudura, sai kun kashe ni, ni mutumin da ya faɗa muku gaskiyar da na ji daga Allah. Ibrahim bai yi irin waɗannan abubuwa ba.</verse>
				<verse number="41">Kuna yin abubuwan da ubanku yake yi ne.” Suka ce, “Mu fa ba shegu ba ne. Uba guda kaɗai da muke da shi, shi ne Allah kansa.”</verse>
				<verse number="42">Yesu ya ce musu, “Da Allah ne Ubanku, da kun ƙaunace ni, gama daga Allah na fito yanzu kuma ga ni nan. Ban zo saboda kaina ba, amma shi ne ya aiko ni.</verse>
				<verse number="43">Me ya sa ba kwa gane da maganata? Don ba kwa iya jin abin da nake faɗi.</verse>
				<verse number="44">Ku na ubanku ne, Iblis, kuna kuwa so ku aikata abin da ubanku yake so. Shi mai kisankai ne tun farko. Ba ya ruwansa da gaskiya, gama gaskiya ba ta cikinsa. Yayinda yake ƙarya, yana yin halinsa ne, gama shi maƙaryaci ne, uban ƙarairayi kuma.</verse>
				<verse number="45">Amma domin ina faɗin gaskiya, ba kwa gaskata!</verse>
				<verse number="46">Akwai waninku da zai iya haƙaƙƙewa na taɓa yin zunubi? In kuwa gaskiya na faɗa, me ya sa ba kwa gaskata ni?</verse>
				<verse number="47">Wanda yake na Allah, yakan ji abin da Allah yake faɗi. Abin da ya sa ba kwa jinsa kuwa shi ne don ku ba na Allah ba ne.”</verse>
				<verse number="48">Yahudawa suka amsa masa suka ce, “Aha, ai, gaskiyarmu da muka ce kai mutumin Samariya ne, kana kuma da aljani.”</verse>
				<verse number="49">Yesu ya ce, “Ni ba mai aljani ba ne, ni dai ina girmama Ubana, ku kuwa ba kwa girmama ni.</verse>
				<verse number="50">Ba na nema wa kaina ɗaukaka, amma akwai wani wanda yake neman mini, shi ne kuma alƙali.</verse>
				<verse number="51">Gaskiya nake gaya muku, duk wanda ya kiyaye maganata, ba zai ɗanɗana mutuwa ba sam.”</verse>
				<verse number="52">Da jin haka Yahudawa suka ce, “Tabɗi, yanzu kam mun san kana da aljani! Ibrahim ya mutu haka ma annabawa, ga shi kana cewa duk wanda ya kiyaye maganarka ba zai ɗanɗana mutuwa ba sam.</verse>
				<verse number="53">Ka fi Ibrahim mahaifinmu ne? Ya mutu, haka ma annabawa. Wa kake ɗauka kanka ne?”</verse>
				<verse number="54">Yesu ya amsa, ya ce, “In ma na ɗaukaka kaina, ɗaukakata ba kome ba ce. Ubana, wanda kuke cewa shi ne Allahnku, shi ne wanda yake ɗaukaka ni.</verse>
				<verse number="55">Ko da yake ba ku san shi ba, ni dai na san shi. In kuwa na ce ban san shi ba, na zama maƙaryaci kamarku ke nan, amma na san shi, kuma ina kiyaye maganarsa.</verse>
				<verse number="56">Mahaifinku Ibrahim ya yi farin ciki sosai yǎ sami ganin ranata; ya kuwa gan ta, ya yi murna.”</verse>
				<verse number="57">Sai Yahudawa suka ce masa, “Kai, shekarunka har yanzu ba su kai hamsin ba tukuna, har ka ga Ibrahim!”</verse>
				<verse number="58">Yesu ya amsa, ya ce, “Gaskiya nake gaya muku, tun ba a haifi Ibrahim ba, Ni ne!”</verse>
				<verse number="59">Da jin haka sai suka ɗebo duwatsu don su jajjefe shi, amma Yesu ya ɓuya, ya fita daga filin haikali.</verse>
			</chapter>
			<chapter number="9">
				<verse number="1">Da yana tafiya, sai ya ga wani mutum wanda aka haifa makaho.</verse>
				<verse number="2">Sai almajiransa suka tambaye shi suka ce, “Rabbi, wane ne ya yi zunubi, mutumin ne, ko iyayensa, da ya sa aka haife shi makaho?”</verse>
				<verse number="3">Sai Yesu ya ce, “Ba don mutumin ko iyayensa sun yi zunubi ne ba, sai dai don a bayyana aikin Allah ne a rayuwarsa.</verse>
				<verse number="4">Muddin da sauran rana, dole mu yi aikin wanda ya aiko ni. Dare yana zuwa, saʼad da ba wanda zai iya yin aiki.</verse>
				<verse number="5">Yayinda ina a cikin duniya, ni ne hasken duniya.”</verse>
				<verse number="6">Bayan ya faɗi haka, sai ya tofa miyau a ƙasa, ya kwaɓa laka da miyau ɗin, ya kuma shafa a idanun mutumin.</verse>
				<verse number="7">Ya ce masa, “Je ka, ka wanke a Tafkin Silowam” (kalman nan tana nufin Aikakke). Saboda haka mutumin ya tafi ya wanke, ya kuma dawo gida yana gani.</verse>
				<verse number="8">Maƙwabta da waɗanda suka saba ganinsa dā yana bara, suka ce, “Kai, ba wannan mutum ne ya saba zama yana bara ba?”</verse>
				<verse number="9">Waɗansu suka ce shi mana. Waɗansu kuwa suka ce, “Aʼa, ya dai yi kama da shi.” Amma shi ɗin ya ce, “Ƙwarai kuwa ni ne.”</verse>
				<verse number="10">Sai suka ce, “To, yaya aka yi idanunka suka buɗe?”</verse>
				<verse number="11">Ya amsa ya ce, “Mutumin da ake kira Yesu ne ya kwaɓa laka ya shafa mini a idanu. Ya ce mini in je Silowam in wanke. Na kuwa tafi, na wanke, sai na sami ganin gari.”</verse>
				<verse number="12">Suka tambaye shi suka ce, “Ina mutumin yake?” Ya ce, “Ban sani ba.”</verse>
				<verse number="13">Sai suka kawo mutumin da dā yake makaho wurin Farisiyawa.</verse>
				<verse number="14">To, a ranar da Yesu ya kwaɓa laka ya buɗe idanun mutumin ranar Asabbaci ce.</verse>
				<verse number="15">Saboda haka Farisiyawa suka tambaye shi yadda ya sami ganin gari. Mutumin ya amsa, “Ya shafa laka a idanuna, sai na wanke, ina kuwa gani.”</verse>
				<verse number="16">Sai waɗansu daga cikin Farisiyawa suka ce, “Mutumin nan ba daga Allah yake ba, don ba ya kiyaye ranar Asabbaci.” Amma waɗansu suka yi tambaya suka ce, “Yaya mutum mai zunubi zai yi irin abubuwan banmamaki haka?” Sai raʼayinsu ya sha bamban.</verse>
				<verse number="17">A ƙarshe suka sāke koma ga makahon suka ce, “Kai fa, me ka gani game da shi? Idanunka ne fa ya buɗe.” Sai mutumin ya ce, “Tab, ai, shi annabi ne.”</verse>
				<verse number="18">Yahudawa dai ba su yarda cewa dā shi makaho ne ya kuma sami ganin gari ba, sai da suka kira iyayen mutumin.</verse>
				<verse number="19">Suka tambaye su, “Wannan ɗanku ne? Shi ne wanda kuka ce an haife shi makaho? To, ta yaya yake gani yanzu?”</verse>
				<verse number="20">Iyayen suka amsa suka ce, “Mun dai san shi ɗanmu ne, mun kuma san cewa an haife shi makaho.</verse>
				<verse number="21">Sai dai yadda yake gani yanzu, ko kuma wa ya buɗe idanunsa, ba mu sani ba. Ku tambaye shi. Ai, shi ba yaro ba ne, zai faɗa da bakinsa.”</verse>
				<verse number="22">Iyayensa sun faɗa haka ne saboda suna tsoron Yahudawa, gama Yahudawa sun riga sun yanke shawara cewa duk wanda ya yarda cewa Yesu shi ne Kiristi, za a kore da shi daga majamiʼa.</verse>
				<verse number="23">Shi ya sa iyayensa suka ce, “Ai, shi ba yaro ba ne, ku tambaye shi.”</verse>
				<verse number="24">Sai suka sāke kiran mutumin nan da yake makaho a dā, suka ce masa, “Ka ɗaukaka Allah, mu kam, mun san mutumin nan mai zunubi ne.”</verse>
				<verse number="25">Sai ya amsa, ya ce, “Ko shi mai zunubi ne ko babu, ni dai ban sani ba. Abu ɗaya fa na sani, dā ni makaho ne, amma yanzu ina gani!”</verse>
				<verse number="26">Sai suka tambaye suka ce, “Shin, me ya yi maka? Ta yaya ya buɗe idanunka?”</verse>
				<verse number="27">Ya amsa ya ce, “Na riga na gaya muku ba ku kuwa saurara ba. Don me kuke so ku sāke ji? Ko ku ma kuna so ku zama almajiransa ne?”</verse>
				<verse number="28">Sai suka hau shi da zagi suna cewa, “Kai ne dai almajirin mutumin! Mu almajiran Musa ne!</verse>
				<verse number="29">Mun dai san cewa Allah ya yi magana da Musa, amma wannan mutum ba mu san inda ya fito ba.”</verse>
				<verse number="30">Sai mutumin ya ce, “Cab, yau ga abin mamaki! Ba ku san inda ya fito ba, ga shi kuwa ya buɗe idanuna.</verse>
				<verse number="31">Mun san cewa Allah ba ya sauraron masu zunubi. Yakan saurari mai tsoronsa mai aikata nufinsa.</verse>
				<verse number="32">Ba wanda ya taɓa ji cewa an buɗe idanun wanda aka haifa makaho.</verse>
				<verse number="33">Da mutumin nan ba daga Allah ba ne, da ba abin da zai iya yi.”</verse>
				<verse number="34">Sai suka amsa suka ce, “Kai da aka haifa cike da zunubi; za ka yi karambanin koyarwar da mu!” Sai suka kore shi.</verse>
				<verse number="35">Yesu ya ji labari cewa sun kore shi, da ya same shi kuwa, sai ya ce, “Ka gaskata da Ɗan Mutum?”</verse>
				<verse number="36">Sai mutumin ya amsa, ya ce, “Ranka yǎ daɗe, wane ne shi? Gaya mini, don in gaskata da shi.”</verse>
				<verse number="37">Yesu ya ce, “Yanzu ka gan shi; tabbatacce ma, shi ne yake magana da kai.”</verse>
				<verse number="38">Sai mutumin ya ce, “Ubangiji, na gaskata,” ya kuma yi masa sujada.</verse>
				<verse number="39">Yesu ya ce, “Saboda shariʼa ce na zo duniya nan, saboda makafi su sami ganin gari, waɗanda suke gani kuma su makance.”</verse>
				<verse number="40">Da Farisiyawan da suke tare da shi suka ji ya faɗi haka sai suka yi tambaya suka ce, “Mene? Mu ma makafi ne?”</verse>
				<verse number="41">Yesu ya ce, “Ai, da ku makafi ne ma, da ba ku da zunubi, amma da yake kun ce, kuna gani, zunubanku suna nan daram.</verse>
			</chapter>
			<chapter number="10">
				<verse number="1">“Gaskiya nake gaya muku, mutumin da bai shiga wurin kwanan garken tumaki ta ƙofa ba, amma ya hau ta wata hanya dabam, ɓarawo ne ɗan fashi kuma.</verse>
				<verse number="2">Mutumin da ya shiga ta ƙofa makiyayin tumakinsa ne.</verse>
				<verse number="3">Mai gadin yakan buɗe masa ƙofa, tumakin kuma sukan saurari muryarsa. Yakan kira tumakinsa da suna yǎ kuma fid da su waje.</verse>
				<verse number="4">Saʼad da ya fitar da dukan nasa a waje, sai ya ja gabansu, tumakinsa kuma sukan bi shi domin sun san muryarsa.</verse>
				<verse number="5">Amma ba za su taɓa bin baƙo ba; sai dai su guje shi domin ba su san muryar baƙo ba.”</verse>
				<verse number="6">Yesu ya yi wannan karin maganar, amma ba su fahimci abin da yake faɗa musu ba.</verse>
				<verse number="7">Saboda haka Yesu ya sāke cewa, “Gaskiya nake gaya muku, ni ne ƙofar tumakin.</verse>
				<verse number="8">Duk waɗanda suka riga ni zuwa ɓarayi ne, ʼyan fashi kuma, amma tumakin ba su saurare su ba.</verse>
				<verse number="9">Ni ne ƙofar; duk wanda ya shiga ta wurina zai sami ceto. Zai riƙa shiga yǎ fita yǎ kuwa sami wurin kiwo.</verse>
				<verse number="10">Ɓarawo yakan zo don yǎ yi sata ne kawai da kisa da kuma ɓarna. Ni kuwa na zo ne don su sami rai, su kuma same shi a yalwace.</verse>
				<verse number="11">“Ni ne makiyayi mai kyau. Makiyayi mai kyau yakan ba da ransa domin tumakin.</verse>
				<verse number="12">Wanda aka ɗauko haya ba shi ne makiyayi mai tumakin ba. Saboda haka saʼad da ya ga kyarkeci yana zuwa, sai yǎ sheƙa da gudu yǎ bar tumakin. Sai kyarkecin yǎ kai wa garken hari, yǎ kuma watsar da su.</verse>
				<verse number="13">Mutumin yakan gudu don shi ɗan haya ne kawai, bai kuwa damu da tumakin ba.</verse>
				<verse number="14">“Ni ne makiyayi mai kyau; na san tumakina, tumakina kuma sun san ni— </verse>
				<verse number="15">kamar yadda Uba ya san ni, ni kuma na san Uba-ina kuwa ba da raina domin tumakin.</verse>
				<verse number="16">Ina kuma da waɗansu tumakin da ba na wannan garken ba ne. Dole ne in kawo su. Su ma za su saurari muryata, za su kasance garke guda ɗaya da kuma makiyayi guda.</verse>
				<verse number="17">Abin da ya sa Ubana yake ƙaunata shi ne, domin ina ba da raina-in kuma ɗauko shi.</verse>
				<verse number="18">Ba mai ƙwace mini shi, sai dai don kaina nake ba da shi. Ina da iko in ba da shi, ina da iko in ɗauko shi kuma. Wannan umarni kuwa daga wurin Ubana ne na karɓo.”</verse>
				<verse number="19">Saboda waɗannan kalmomi fa, Yahudawa suka sāke samun baraka a cikinsu.</verse>
				<verse number="20">Da yawa daga cikinsu suka ce, “Yana da aljani yana kuma hauka. Don me za ku saurare shi?”</verse>
				<verse number="21">Amma waɗansu suka ce, “Kai, waɗannan kalmomi ba na mai aljani ba ne. Aljani yana iya buɗe idanun makaho?”</verse>
				<verse number="22">Sai lokacin Bikin Miƙawa a Urushalima ya kewayo. Lokacin sanyin hunturu ne,</verse>
				<verse number="23">Yesu kuwa yana a filin haikali yana zagawa a Shirayin Solomon.</verse>
				<verse number="24">Yahudawa suka taru kewaye da shi, suna cewa, “Har yaushe za ka bar mu cikin shakka? In kai ne Kiristi ka faɗa mana a fili mana.”</verse>
				<verse number="25">Yesu ya amsa, ya ce, “Na faɗa muku, amma ba ku gaskata ba. Ayyukan banmamakin da nake yi cikin sunan Ubana suna shaida ni,</verse>
				<verse number="26">amma ba ku gaskata ba domin ku ba tumakina ba ne.</verse>
				<verse number="27">Tumakina sukan saurari muryata; na sansu, suna kuma bi na.</verse>
				<verse number="28">Ina ba su rai madawwami, ba za su taɓa hallaka ba; ba kuma mai ƙwace su daga hannuna.</verse>
				<verse number="29">Ubana, wanda ya ba ni su, ya fi duka girma, ba mai ƙwace su daga hannun Ubana.</verse>
				<verse number="30">Da ni da Uba ɗaya ne.”</verse>
				<verse number="31">Sai Yahudawa suka sāke ɗebo duwatsu don su jajjefe shi,</verse>
				<verse number="32">amma Yesu ya ce musu, “Na nuna muku manyan ayyukan banmamaki daga wurin Uba. A kan wanne a cikinsu kuke so ku jajjefe ni?”</verse>
				<verse number="33">Sai Yahudawa suka ce, “Ba don wani daga cikin waɗannan muke so mu jajjefe ka ba, sai don saɓo, kai da kake mutum kawai, kana mai da kanka Allah.”</verse>
				<verse number="34">Yesu ya amsa musu ya ce, “Ba a rubuce yake a cikin Dokarku ba cewa, ‘Na ce ku alloli ne’?</verse>
				<verse number="35">In har ya kira su ‘alloli’, waɗanda maganar Allah ta zo musu-Nassi ba zai karyuwa ba— </verse>
				<verse number="36">me za ku ce game da wanda Allah ya keɓe wa kansa ya kuma aiko duniya? Don me kuke zargi na a kan saɓo, don na ce, ‘Ni Ɗan Allah ne?’</verse>
				<verse number="37">Kada ku gaskata da ni in ba abin da Ubana yake yi ne nake yi ba.</verse>
				<verse number="38">Amma in ina yinsu, ko ba ku gaskata da ni ba, ku gaskata da ayyukan banmamakin, don ku sani ku kuma gane cewa, Uba yana a cikina, ni kuma ina a cikin Uba.”</verse>
				<verse number="39">Sai suka sāke yin ƙoƙarin su kama shi, amma ya kuɓuce musu.</verse>
				<verse number="40">Saʼan nan Yesu ya sāke koma ƙetaren Urdun inda dā Yohanna yake baftisma. A can ya zauna</verse>
				<verse number="41">mutane da yawa suka zo wurinsa. Suka ce, “Ko da yake Yohanna bai yi waata abin banmamaki ba, duk abubuwan da Yohanna ya faɗa game da mutumin nan gaskiya ne.”</verse>
				<verse number="42">A nan kuwa mutane da yawa suka gaskata da Yesu.</verse>
			</chapter>
			<chapter number="11">
				<verse number="1">To, an yi wani mutum mai suna Lazarus wanda ya yi rashin lafiya. Shi daga Betani ne, ƙauyen su Maryamu da ʼyarʼuwarta Marta.</verse>
				<verse number="2">Maryamun nan kuwa, wadda ɗanʼuwanta Lazarus yake rashin lafiya, ita ce ta zuba wa Ubangiji turare ta kuma goge ƙafafunsa da gashin kanta.</verse>
				<verse number="3">Saboda haka ʼyanʼuwansa mata suka aika da saƙo wa Yesu cewa, “Ubangiji, ga wanda kake ƙauna yana rashin lafiya.”</verse>
				<verse number="4">Saʼad da ya ji haka, sai Yesu ya ce, “Wannan rashin lafiya ba zai kai ga mutuwa ba. Aʼa, sai dai don a ɗaukaka Allah a kuma ɗaukaka Ɗan Allah ta wurin wannan.”</verse>
				<verse number="5">Yesu kuwa yana ƙaunar Marta da ʼyarʼuwarta da kuma Lazarus.</verse>
				<verse number="6">Duk da haka saʼad da ya ji Lazarus ba shi da lafiya, sai ya ƙara kwana biyu a inda yake.</verse>
				<verse number="7">Sai ya ce wa almajiransa, “Mu koma Yahudiya.”</verse>
				<verse number="8">Sai suka ce, “Rabbi, ba da daɗewa ba ne Yahudawa suka nemi su jajjefe ka, duk da haka za ka koma can?”</verse>
				<verse number="9">Yesu ya amsa, ya ce, “Ba saʼa goma sha biyu ce yini guda ba? Mutumin da yake tafiya da rana ba zai yi tuntuɓe ba domin yana ganin hasken duniyan nan.</verse>
				<verse number="10">Sai a saʼad da yake tafiya da dare ne zai yi tuntuɓe, don ba shi da haske.”</verse>
				<verse number="11">Bayan ya faɗa haka, sai ya ƙara ce musu, “Abokinmu Lazarus ya yi barci, amma za ni in tashe shi.”</verse>
				<verse number="12">Almajiransa suka ce, “Ubangiji, in barci ne yake, to, ai, zai sami sauƙi.”</verse>
				<verse number="13">Yesu kuwa yana magana mutuwarsa ce, amma almajiransa suka ɗauka yana nufin barcin gaskiya ne.</verse>
				<verse number="14">Saboda haka sai ya gaya musu a fili cewa, “Lazarus ya mutu,</verse>
				<verse number="15">amma saboda ku na yi farin ciki da ba na can, domin ku gaskata. Amma mu dai je wurinsa.”</verse>
				<verse number="16">Sai Toma (wanda ake kira Didaimus) ya ce wa sauran almajiran, “Mu ma mu je, mu mutu tare da shi.”</verse>
				<verse number="17">Da isowarsa, Yesu ya tarar Lazarus ya riga ya yi kwana huɗu a kabari.</verse>
				<verse number="18">Betani bai kai mil biyu ba daga Urushalima,</verse>
				<verse number="19">Yahudawa da yawa kuwa suka zo wurin Marta da Maryamu don su yi musu taʼaziyya, saboda rasuwar ɗanʼuwansu.</verse>
				<verse number="20">Saʼad da Marta ta ji cewa Yesu yana zuwa, sai ta fita don ta tarye shi, amma Maryamu ta zauna a gida.</verse>
				<verse number="21">Sai Marta ta ce wa Yesu, “Ubangiji, da kana nan da ɗanʼuwana bai mutu ba.</verse>
				<verse number="22">Amma na san cewa ko yanzu ma Allah zai ba ka duk abin da ka roƙa.”</verse>
				<verse number="23">Yesu ya ce mata, “Ɗanʼuwanki zai sāke tashi.”</verse>
				<verse number="24">Marta ta amsa ta ce, “Na sani zai sāke tashi a tashin matattu a rana ta ƙarshe.”</verse>
				<verse number="25">Yesu ya ce mata, “Ni ne tashin matattu da kuma rai. Duk wanda ya gaskata da ni zai rayu, ko ya mutu;</verse>
				<verse number="26">kuma duk wanda yake raye ya kuma gaskata da ni ba zai taɓa mutuwa ba. Kin gaskata wannan?”</verse>
				<verse number="27">Sai ta ce masa, “I, Ubangiji, na gaskata kai ne Kiristi, Ɗan Allah, mai zuwa cikin duniya.”</verse>
				<verse number="28">Bayan ta faɗa haka kuwa, sai ta koma ta je ta kira ʼyarʼuwarta Maryamu a gefe. Ta ce, “Ga Malam ya zo, kuma yana kiranki.”</verse>
				<verse number="29">Saʼad da Maryamu ta ji haka sai ta yi wuf ta tafi wurinsa.</verse>
				<verse number="30">Yesu dai bai riga ya shiga ƙauyen ba tukuna, har yanzu yana inda Marta ta tarye shi.</verse>
				<verse number="31">Da Yahudawan da suke tare da Maryamu a cikin gida, suke mata taʼaziyya, suka ga ta yi wuf ta fita, sai suka bi ta, suna tsammani za ta kabarin ne ta yi kuka a can.</verse>
				<verse number="32">Saʼad da Maryamu ta kai inda Yesu yake, ta kuma gan shi, sai ta fāɗi a gabansa ta ce, “Ubangiji, da kana nan, da ɗanʼuwana bai mutu ba.”</verse>
				<verse number="33">Da Yesu ya ga tana kuka, Yahudawan da suka zo tare da ita ma suna kuka, sai ya yi juyayi ƙwarai a ruhu ya kuma damu.</verse>
				<verse number="34">Sai ya yi tambaya, ya ce, “Ina kuka sa shi?” Suka amsa suka ce, “Ubangiji zo ka gani.”</verse>
				<verse number="35">Yesu ya yi kuka.</verse>
				<verse number="36">Sai Yahudawa suka ce, “Dubi yadda yake ƙaunarsa!”</verse>
				<verse number="37">Amma waɗansunsu suka ce, “Anya, wanda ya buɗe wa makahon nan idanu, ba zai iya yin wani abu yǎ hana wannan mutum mutuwa ba?”</verse>
				<verse number="38">Yesu, har yanzu cike da juyayi, ya zo kabarin. Kogo ne da aka rufe bakin da dutse.</verse>
				<verse number="39">Sai Yesu ya ce, “Ku kawar da dutsen.” Marta, ʼyarʼuwan mamacin ta ce, “Ubangiji, yanzu, ai, zai yi wari, don yau kwanansa huɗu ke nan a can.”</verse>
				<verse number="40">Sai Yesu ya ce, “Ban gaya miki cewa in kin gaskata za ki ga ɗaukakar Allah ba?”</verse>
				<verse number="41">Saboda haka suka kawar da dutsen. Saʼan nan Yesu ya dubi sama ya ce, “Uba, na gode maka da ka saurare ni.</verse>
				<verse number="42">Na san kullum kakan saurare ni, na dai faɗa haka ne saboda amfanin mutanen nan da suke tsaitsaye, don su gaskata cewa kai ka aiko ni.”</verse>
				<verse number="43">Saʼad da ya faɗa haka, sai Yesu ya yi kira da babbar murya ya ce, “Lazarus, ka fito!”</verse>
				<verse number="44">Sai mamacin ya fito, hannuwansa da ƙafafunsa a ɗaure da ƙyallayen lilin, fuskarsa kuwa an naɗe da mayafi. Yesu ya ce musu, “Ku tube kayan bizo, ku bar shi yǎ tafi.”</verse>
				<verse number="45">Saboda haka Yahudawa da yawa da suka zo don su ziyarci Maryamu, suka kuma ga abin da Yesu ya yi, suka ba da gaskiya gare shi.</verse>
				<verse number="46">Amma waɗansunsu suka je wurin Farisiyawa suka gaya musu abin da Yesu ya yi.</verse>
				<verse number="47">Sai manyan firistoci da Farisiyawa suka kira taron Majalisa. Suka yi tambaya suna cewa, “Me muke yi ne? Ga mutumin nan yana yin abubuwan banmamaki masu yawa.</verse>
				<verse number="48">In fa muka ƙyale shi ya ci gaba da haka, kowa zai gaskata da shi, Romawa kuma su zo su karɓe wurinmu su kuma ƙwace ƙasarmu.”</verse>
				<verse number="49">Sai waninsu, mai suna Kayifas, wanda ya kasance babban firist a shekarar, ya ce, “Ku dai ba ku san kome ba!</verse>
				<verse number="50">Ba ku gane ba, ai, gwamma mutum ɗaya yǎ mutu saboda mutane da duk ƙasar ta hallaka.”</verse>
				<verse number="51">Bai faɗa haka bisa nufinsa ba, sai dai a matsayinsa na babban firist a shekarar, ya yi annabci ne cewa Yesu zai mutu saboda ƙasar Yahudawa,</verse>
				<verse number="52">ba don ƙasan nan kaɗai ba amma don yǎ tattaro ʼyaʼyan Allah da suke warwatse ma, su zama ɗaya.</verse>
				<verse number="53">Saboda haka, daga wannan rana suka ƙulla su ɗauke ransa.</verse>
				<verse number="54">Saboda haka Yesu bai ƙara tafiya a cikin Yahudawa a sarari ba. A maimako haka sai ya janye zuwa yankin kusa da hamada, a wani ƙauye da ake kira Efraim, inda ya zauna da almajiransa.</verse>
				<verse number="55">Saʼad da lokaci ya yi kusa a yi Bikin Ƙetarewa na Yahudawa, da yawa suka haura daga ƙauyuka zuwa Urushalima, don su tsarkake kansu kafin Bikin Ƙetarewa.</verse>
				<verse number="56">Suka yi ta neman Yesu, da suke a tsaitsaye a filin haikali kuwa suka dinga tambayar juna, suna cewa, “Me kuka gani? Anya, zai zo Bikin kuwa?”</verse>
				<verse number="57">Manyan firistoci da Farisiyawa tuni sun riga sun yi umarni cewa duk wanda ya san inda Yesu yake, yǎ faɗa don su kama shi.</verse>
			</chapter>
			<chapter number="12">
				<verse number="1">Kwana shida kafin Bikin Ƙetarewa, sai Yesu ya iso Betani, inda Lazarus yake, wanda Yesu ya ta da daga matattu.</verse>
				<verse number="2">A nan aka shirya abincin yamma don girmama Yesu. Marta ta ce yi hidima, Lazarus kuma yana ɗaya cikin waɗanda suke ci tare shi.</verse>
				<verse number="3">Sai Maryamu ta ɗauki wajen awo guda na nardi tsantsa, turare mai tsada; ta zuba a ƙafafun Yesu ta kuma goge ƙafafunsa da gashinta. Gidan duk ya cika da ƙanshin turaren.</verse>
				<verse number="4">Amma ɗaya daga cikin almajiransa, Yahuda Iskariyot, wanda daga baya zai bashe shi, bai amince ba, ya ce,</verse>
				<verse number="5">“Don me ba a sayar da turaren nan aka kuma ba da kuɗin ga matalauta ba? Ai, kuɗin ya kai albashin shekara guda.”</verse>
				<verse number="6">Ya yi wannan magana ba don ya kula da matalauta ba ne, sai dai don shi ɓarawo ne. Da yake shi ne mai ajiya jakar kuɗin, yakan taimaki kansa da abin da aka sa a ciki.</verse>
				<verse number="7">Yesu ya ce, “Ku ƙyale ta, an nufa ta ajiye wannan turaren don ranar janaʼizata.</verse>
				<verse number="8">Kullum za ku kasance da matalauta, amma ba kullum za ku kasance tare da ni ba.”</verse>
				<verse number="9">Ana cikin haka sai babban taron Yahudawa suka sami labari Yesu yana can suka kuwa zo, ba kawai don shi ba amma don su kuma ga Lazarus, wanda ya ta da daga matattu.</verse>
				<verse number="10">Saboda haka manyan firistoci suka ƙulla su kashe Lazarus shi ma,</verse>
				<verse number="11">gama dalilinsa Yahudawa da yawa suna komawa ga Yesu suna kuma ba da gaskiya gare shi.</verse>
				<verse number="12">Washegari babban taron da suka zo Bikin suka sami labari cewa Yesu yana kan hanyarsa zuwa Urushalima.</verse>
				<verse number="13">Sai suka ɗaɗɗauko rassan dabino suka fiffita taryensa, suna ɗaga murya suna cewa, “Hosanna!” “Mai albarka ne wanda yake zuwa cikin sunan Ubangiji!” “Mai albarka ne Sarkin Israʼila!”</verse>
				<verse number="14">Yesu ya sami ɗan jaki, ya hau, kamar yadda yake a rubuce cewa,</verse>
				<verse number="15">“Kada ki ji tsoro, Ya Diyar Sihiyona; duba, ga sarkinki yana zuwa, zaune a kan aholaki jaki.”</verse>
				<verse number="16">Da fari almajiransa ba su gane dukan wannan ba. Sai bayan da aka ɗaukaka Yesu, saʼan nan suka gane cewa an rubuta waɗannan abubuwa game da shi ne, har ma suka yi masa waɗannan abubuwa.</verse>
				<verse number="17">Taron da suke tare da shi a saʼad da ya kira Lazarus daga kabari ya kuma ta da shi daga matattu suka yi ta baza labarin.</verse>
				<verse number="18">Mutane da yawa kuwa suka fita taryensa, saboda sun ji labarin abin banmamakin da ya yi.</verse>
				<verse number="19">Saboda haka Farisiyawa suka ce wa juna, “Duba, wannan ba ya kai mu koʼina. Ga shi, duk duniya tana binsa!”</verse>
				<verse number="20">To, akwai waɗansu Helenawa a cikin waɗanda suka haura don su yi sujada a Bikin.</verse>
				<verse number="21">Suka zo wurin Filibus, wanda yake daga Betsaida ta Galili, da roƙo. Suka ce, “Ranka yǎ daɗe, muna so mu ga Yesu.”</verse>
				<verse number="22">Sai Filibus ya je ya gaya wa Andarawus, Andarawus da kuma Filibus suka gaya wa Yesu.</verse>
				<verse number="23">Yesu ya amsa, ya ce, “Lokaci ya yi da za a ɗaukaka Ɗan Mutum.</verse>
				<verse number="24">Gaskiya nake gaya muku, sai ƙwayar alkama ta fāɗi ƙasa ta mutu, in ba haka ba za ta kasance ƙwaya ɗaya tak. Amma in ta mutu, za ta ba da ʼyaʼya da yawa.</verse>
				<verse number="25">Duk mai ƙaunar ransa, zai rasa shi, duk mai ƙin ransa a wannan duniya, zai kiyaye shi har yǎ zuwa rai madawwami.</verse>
				<verse number="26">Duk wanda zai bauta mini dole yǎ bi ni, inda kuma nake, a can bawana zai kasance. Ubana zai girmama wanda yake bauta mini.</verse>
				<verse number="27">“Yanzu kuwa na damu, amma me zan ce? ‘Uba, ka cece ni daga wannan saʼa’? Aʼa, ai, saboda wannan dalili ne na kai wannan saʼa.</verse>
				<verse number="28">Uba, ka ɗaukaka sunanka!” Sai wata murya ta fito daga sama ta ce, “Na riga na ɗaukaka shi, zan kuma ƙara ɗaukaka shi.”</verse>
				<verse number="29">Taron da suke a wurin suka ji, suka ce an yi tsawa; waɗansu kuwa suka ce malaʼika ne ya yi masa magana.</verse>
				<verse number="30">Yesu ya ce, “An yi wannan muryar saboda amfaninku ne, ba don nawa ba.</verse>
				<verse number="31">Yanzu ne za a yi wa duniyan nan shariʼa, yanzu ne za a tumɓuke mai mulkin duniyan nan.</verse>
				<verse number="32">Amma ni, saʼad da an ɗaga ni daga ƙasa, zan ja dukan mutane gare ni.”</verse>
				<verse number="33">Ya faɗa haka ne don yǎ nuna irin mutuwar da zai yi.</verse>
				<verse number="34">Sai taron suka ce, “Ahab, Dokarmu ta ce, Kiristi zai kasance har abada, to, yaya za ka ce, ‘Dole ne a ɗaga Ɗan Mutum?’ Wane ne wannan ‘Ɗan Mutum’?”</verse>
				<verse number="35">Sai Yesu ya faɗa musu, “Haske zai kasance da ku na ɗan lokaci. Ku yi tafiya yayinda hasken yana nan tare da ku, kada duhu yǎ cim muku. Mai tafiya a cikin duhu bai san inda za shi ba.</verse>
				<verse number="36">Ku dogara ga hasken yayinda kuke da shi, don ku zama ʼyaʼyan haske.” Da Yesu ya gama magana, sai ya tafi ya ɓuya daga gare su.</verse>
				<verse number="37">Ko bayan Yesu ya yi dukan waɗannan abubuwan banmamaki a gabansu, duk da haka ba su gaskata da shi ba.</verse>
				<verse number="38">Wannan ya faru ne, don a cika maganar annabi Ishaya cewa: “Ubangiji, wa ya gaskata saƙonmu, ga wa kuma aka bayyana hannun ikon Ubangiji?”</verse>
				<verse number="39">Saboda haka ba su iya gaskatawa ba, domin, kamar yadda Ishaya ya faɗa a wani wuri cewa:</verse>
				<verse number="40">“Ya makantar da idanunsu ya kuma taurare zukatansu, don kada su gani da idanunsu, ko su fahimta a zukatansu, ko kuwa su juyo-har in warkar da su.”</verse>
				<verse number="41">Ishaya ya faɗi haka ne, saboda ya hangi ɗaukakar Yesu, ya kuwa yi magana a kansa.</verse>
				<verse number="42">Duk da haka, da yawa har daga cikin shugabanni ma suka gaskata da shi. Amma saboda Farisiyawa ba su furta bangaskiyarsu ba, don tsoron kada a kore su daga majamiʼa;</verse>
				<verse number="43">gama sun fi son yabon mutane, fiye da yabon Allah.</verse>
				<verse number="44">Saʼan nan Yesu ya ɗaga murya ya ce, “Duk wanda ya gaskata da ni, ba ni yake gaskatawa ba, amma ga wanda ya aiko ni ne.</verse>
				<verse number="45">Duk mai dubana, yana duban wanda ya aiko ni ne.</verse>
				<verse number="46">Na zo cikin duniya a kan ni haske ne, don duk wanda ya gaskata da ni, kada yǎ zauna a cikin duhu.</verse>
				<verse number="47">“Duk mai jin kalmomina bai kuwa kiyaye su ba, ba ni ba ne nake shariʼanta shi. Gama ban zo domin in yi wa duniya shariʼa ba, sai dai domin in cece ta.</verse>
				<verse number="48">Akwai mai hukunci saboda wanda ya ƙi ni, bai kuma karɓi kalmomina ba; wannan maganar da na faɗa ita ce za ta hukunta shi a rana ta ƙarshe.</verse>
				<verse number="49">Gama ba don kaina na yi magana ba, Uban da ya aiko ni shi kansa ne ya ba ni umarni a kan abin da zan faɗa da kuma yadda zan faɗe shi.</verse>
				<verse number="50">Na san cewa umarninsa yana kai ga rai madawwami. Saboda haka duk abin da na faɗa na faɗe shi ne kamar dai yadda Uba ya ce in faɗa.”</verse>
			</chapter>
			<chapter number="13">
				<verse number="1">Ana gab da Bikin Ƙetarewa. Yesu ya san cewa lokaci ya yi da zai bar wannan duniya, yǎ koma wurin Uba. Da yake ya ƙaunaci waɗanda suke nasa a duniya, yanzu kuwa ya nuna musu cikakkiyar ƙaunarsa.</verse>
				<verse number="2">Ana cikin cin abincin yamma, Iblis kuwa ya riga ya iza Yahuda Iskariyot, ɗan Siman yǎ bashe Yesu.</verse>
				<verse number="3">Yesu kuwa ya san cewa, Uba ya sa dukan abubuwa a ƙarƙashin ikonsa, ya kuma san cewa daga Allah ya zo, zai kuma koma wurin Allah;</verse>
				<verse number="4">saboda haka ya tashi daga cin abincin, ya tuɓe rigarsa ta waje, ya ɗaura tawul a ƙugunsa.</verse>
				<verse number="5">Bayan haka, sai ya zuba ruwa a cikin kwano, saʼan nan ya fara wanke ƙafafun almajiransa, yana sharewa da tawul da ya ɗaura.</verse>
				<verse number="6">Ya zo kan Siman Bitrus, wanda ya ce masa, “Ubangiji, kai za ka wanke ƙafafuna?”</verse>
				<verse number="7">Yesu ya amsa, ya ce, “Yanzu ba ka fahimci abin da nake yi ba, amma nan gaba za ka gane.”</verse>
				<verse number="8">Sai Bitrus ya ce, “Faufau, ba za ka taɓa wanke ƙafafuna ba.” Yesu ya amsa, ya ce, “Sai na wanke ka, in ba haka ba, ba ka da rabo a gare ni.”</verse>
				<verse number="9">Sai Siman Bitrus ya ce, “To, Ubangiji, ba ƙafafuna kaɗai ba har ma da hannuwana da kaina kuma!”</verse>
				<verse number="10">Yesu ya amsa, ya ce, “Wanda ya riga ya yi wanka yana bukata yǎ wanke ƙafafunsa ne kawai; dukan jikinsa yana da tsabta. Ku kuwa kuna da tsabta, ko da yake ba kowannenku ba.”</verse>
				<verse number="11">Gama ya san wanda zai bashe shi, shi ya sa ya ce, “Ba kowa ba ne yake da tsabta.”</verse>
				<verse number="12">Da ya gama wanke ƙafafunsu, sai ya sa tufafinsa ya koma wurin zamansa. Ya tambaye su ya ce, “Kun fahimci abin da na yi muku?</verse>
				<verse number="13">Kuna ce da ni ‘Malam,’ da kuma ‘Ubangiji,’ daidai ne kuwa, gama haka nake.</verse>
				<verse number="14">Da yake ni da nake Ubangijinku da kuma Malaminku, na wanke ƙafafunku, haka ku ma ya kamata ku wanke ƙafafun juna.</verse>
				<verse number="15">Na ba ku misali domin ku yi yadda na yi muku.</verse>
				<verse number="16">Gaskiya nake gaya muku, ba bawan da ya fi maigidansa, ko ɗan saƙon da ya fi wanda ya aike shi.</verse>
				<verse number="17">Yanzu da kuka san waɗannan abubuwa, ku masu albarka ne, in kuka yi su.</verse>
				<verse number="18">“Ba dukanku nake nufi ba; na san waɗanda na zaɓa. Wannan kuwa don a cika Nassi ne da ya ce, ‘Wanda ya ci burodina tare da ni ya tasar mini.’</verse>
				<verse number="19">“Ina faɗa muku yanzu tun kafin yǎ faru, domin in ya faru, ku gaskata cewa ni ne Shi.</verse>
				<verse number="20">Gaskiya nake gaya muku, ‘Duk wanda ya karɓi wani da na aiko, ni ne ya karɓa ke nan. Kuma duk wanda ya karɓe ni, ya karɓi wanda ya aiko ni ne.’ ”</verse>
				<verse number="21">Bayan ya faɗi haka, sai Yesu ya yi juyayi a ruhu, ya kuma furta cewa, “Gaskiya nake gaya muku, ɗayanku zai bashe ni.”</verse>
				<verse number="22">Sai almajiransa suka dubi juna, suka rasa ko da wa yake.</verse>
				<verse number="23">Sai ɗaya daga cikin almajiran, wanda Yesu yake ƙauna, yana zaune kusa da shi.</verse>
				<verse number="24">Siman Bitrus ya taɓa wannan almajirin ya ce, “Tambaye shi, wa yake nufi.”</verse>
				<verse number="25">Shi kuwa da yake jingine kusa da Yesu ya ce, “Ubangiji, wane ne?”</verse>
				<verse number="26">Yesu ya amsa, ya ce, “Shi ne wanda zan ba shi gutsurin burodin nan saʼad da na tsoma cikin kwanon.” Da ya tsoma gutsurin burodin, sai ya ba wa Yahuda Iskariyot, ɗan Siman.</verse>
				<verse number="27">Nan take bayan Yahuda ya karɓi burodin, sai Shaiɗan ya shige shi. Sai Yesu ya ce masa, “Abin nan da kake niyyar yi, ka yi maza ka yi shi,”</verse>
				<verse number="28">amma ba wani a wurin cin abincin da ya fahimci dalilin da ya sa Yesu ya faɗa masa haka.</verse>
				<verse number="29">Da yake Yahuda ne maʼaji, waɗansu sun ɗauka, Yesu yana ce masa yǎ sayi abin da ake bukata don Bikin ne, ko kuwa yǎ ba wa matalauta wani abu.</verse>
				<verse number="30">Nan da nan da Yahuda ya karɓi burodin, sai ya fita. Da dare ne kuwa.</verse>
				<verse number="31">Da ya tafi, sai Yesu ya ce, “Yanzu ne aka ɗaukaka Ɗan Mutum aka kuma ɗaukaka Allah a cikinsa.</verse>
				<verse number="32">In kuwa Allah ya sami ɗaukaka a cikinsa, Allah zai ɗaukaka Ɗan a cikin kansa, zai kuma ɗaukaka shi nan take.</verse>
				<verse number="33">“ʼYaʼyana, zan kasance da ku na ɗan ƙanƙani lokaci ne. Za ku neme ni. Kuma kamar yadda na gaya wa Yahudawa, haka nake gaya muku yanzu: Inda zan tafi, ba za ku iya zuwa ba.</verse>
				<verse number="34">“Sabon umarni nake ba ku: Ku ƙaunaci juna. Kamar yadda na ƙaunace ku, ku ma ku ƙaunaci juna.</verse>
				<verse number="35">Ta haka kowa zai san cewa ku almajiraina ne, in kuna ƙaunar juna.”</verse>
				<verse number="36">Siman Bitrus ya tambaye shi ya ce, “Ubangiji ina za ka?” Yesu ya amsa, ya ce, “Wurin da za ni, ba za ka iya zuwa yanzu ba, amma za ka bi ni daga baya.”</verse>
				<verse number="37">Bitrus ya yi tambaya, ya ce, “Ubangiji, don me ba zan binka yanzu ba? Zan ba da raina saboda kai.”</verse>
				<verse number="38">Sai Yesu ya amsa, ya ce, “Anya, za ka iya ba da ranka saboda ni? Gaskiya nake faɗa maka, kafin zakara yǎ yi cara, za ka yi mūsun sanina sau uku!</verse>
			</chapter>
			<chapter number="14">
				<verse number="1">“Kada zuciyarku ta ɓaci. Ku gaskata da Allah, ku kuma gaskata da ni.</verse>
				<verse number="2">A cikin gidan Ubana akwai wurin zama da yawa; da a ce ba haka ba ne, da na gaya muku. Za ni can don in shirya muku wuri.</verse>
				<verse number="3">In kuwa na tafi na shirya muku wuri, sai in dawo in ɗauke ku ku kasance tare ni don ku kasance inda nake.</verse>
				<verse number="4">Ai, kun san hanyar zuwa inda za ni.”</verse>
				<verse number="5">Sai Toma ya ce masa, “Ubangiji, ba mu san inda za ka ba, to, ta yaya za mu san hanyar?”</verse>
				<verse number="6">Yesu ya amsa, ya ce, “Ni ne hanya, ni ne gaskiya, ni ne kuma rai. Ba mai zuwa wurin Uba sai dai ta wurina.</verse>
				<verse number="7">Da kun san ni, da za ku san Ubana ma. Daga yanzu, kun san shi kun kuma gan shi.”</verse>
				<verse number="8">Filibus ya ce, “Ubangiji, ka nuna mana Uban, wannan kuwa zai biya bukatarmu.”</verse>
				<verse number="9">Yesu ya amsa, ya ce: “Ba san ni ba, Filibus, duk da daɗewan nan da na yi tare da ku? Duk wanda ya gan ni, ai, ya ga Uban. Yaya za ka ce, ‘Ka nuna mana Uban’?</verse>
				<verse number="10">Ba ka gaskata cewa ina cikin Uba, Uba kuma yana cikina ba? Kalmomin da nake gaya muku ba na kaina ba ne. Ai, Uban da yake raye a cikina ne yake aikinsa.</verse>
				<verse number="11">Ku gaskata ni saʼad da na ce ina cikin Uba, Uba kuma yana cikina. Ko kuwa ku gaskata ni saboda ayyukan banmamakin su kansu.</verse>
				<verse number="12">Gaskiya nake gaya muku, duk wanda yake da bangaskiya gare ni, zai yi abubuwan da ni nake yi. Zai ma yi abubuwa masu girma fiye da waɗannan, don zan tafi wurin Uba.</verse>
				<verse number="13">Kuma zan yi duk abin da kuka roƙa cikin sunana, don Ɗan ya kawo ɗaukaka ga Uban.</verse>
				<verse number="14">Za ku iya roƙe ni kome a cikin sunana, zan kuwa yi.</verse>
				<verse number="15">“In kuna ƙaunata za ku yi biyayya da umarnina.</verse>
				<verse number="16">Zan kuwa roƙi Uba, zai kuwa ba ku wani Mai Taimakon da zai kasance tare da ku har abada— </verse>
				<verse number="17">Ruhun gaskiya. Duniya ba ta iya karɓarsa, don ba ta ganinsa ba ta kuma san shi ba. Amma kun san shi, saboda yana zama tare da ku zai kuma kasance a cikinku.</verse>
				<verse number="18">Ba zan bar ku marayu ba; zan zo wurinku.</verse>
				<verse number="19">Ba da daɗewa ba, duniya ba za ta ƙara ganina ba, amma za ku gan ni. Don ina raye, ku ma za ku rayu.</verse>
				<verse number="20">A ranan nan za ku sani ina cikin Uba, ku kuma kuna cikina, ni kuma ina cikinku.</verse>
				<verse number="21">Duk wanda yake da umarnaina yana kuma yin biyayya da su, shi ne wanda yake ƙaunata. Wanda yake ƙaunata kuwa Ubana zai ƙaunace shi, ni ma zan ƙaunace shi, in kuma bayyana kaina gare shi.”</verse>
				<verse number="22">Sai Yahuda (ba Yahuda Iskariyot ba) ya ce, “Ubangiji, me ya sa za ka bayyana kanka gare mu amma ba ga duniya ba?”</verse>
				<verse number="23">Yesu ya amsa, ya ce, “Duk mai ƙaunata, zai yi biyayya da koyarwata. Ubana zai ƙaunace shi, za mu kuwa zo wurinsa mu zauna tare da shi.</verse>
				<verse number="24">Wanda ba ya ƙaunata ba zai yi biyayya da koyarwata ba. Waɗannan kalmomin da kuke ji ba nawa ba ne; na Uba ne da ya aiko ni.</verse>
				<verse number="25">“Duk wannan na faɗa ne yayinda ina tare da ku.</verse>
				<verse number="26">Amma Mai Taimako, Ruhu Mai Tsarki, wanda Uba zai aiko cikin sunana, zai koya muku kome, zai kuma tuna muku duk abin da na faɗa muku.</verse>
				<verse number="27">Salama na bari tare da ku; salamata nake ba ku. Ba kamar yadda duniya take bayarwa nake ba ku ba. Kada zuciyarku ta ɓaci kada kuma ku ji tsoro.</verse>
				<verse number="28">“Kun dai ji na ce, ‘Zan tafi in kuma sāke dawo wurinku.’ In har kuna ƙaunata, za ku yi farin ciki cewa za ni wurin Uba, domin kuwa Uban ya fi ni.</verse>
				<verse number="29">Na faɗa muku tun kafin yǎ faru, domin in ya faru, ku gaskata.</verse>
				<verse number="30">Ba zan ƙara yi muku magana ba, gama mai mulkin duniyan nan yana zuwa. Ba shi da iko a kaina,</verse>
				<verse number="31">amma dole duniya ta koya cewa ina ƙaunar Uba, ina kuma yin yadda Ubana ya umarce ni. “Ku zo, mu bar nan.</verse>
			</chapter>
			<chapter number="15">
				<verse number="1">“Ni ne kurangar inabi na gaskiya, Ubana kuwa shi ne manomin.</verse>
				<verse number="2">Yakan sare kowane reshe a cikina da ba ya ʼyaʼya, amma yakan ƙundume kowane reshe da yake ba da ʼyaʼya, domin yǎ ƙara ba da ʼyaʼya.</verse>
				<verse number="3">Kun riga kun zama masu tsabta saboda maganar da na yi muku.</verse>
				<verse number="4">Ku kasance a cikina, ni kuma zan kasance a cikinku. Babu reshen da zai iya yin ʼyaʼya da kansa, dole yǎ kasance a jikin kurangar inabin. Haka ku ma, ba za ku iya ba da ʼyaʼya ba sai kun kasance a cikina.</verse>
				<verse number="5">“Ni ne kurangar inabin; ku ne kuma rassan. In mutum ya kasance a cikina ni kuma a cikinsa, zai ba da ʼyaʼya da yawa; in ba tare da ni ba, ba za ku iya yin kome ba.</verse>
				<verse number="6">Duk wanda bai kasance a cikina ba, yana kamar reshen da aka jefar yǎ bushe; irin waɗannan rassan ne akan tattara, a jefa cikin wuta a ƙone.</verse>
				<verse number="7">In kun kasance a cikina kalmomina kuma suka kasance a cikinku, ku roƙi kome da kuke so, za a kuwa ba ku.</verse>
				<verse number="8">Wannan ne yakan kawo ɗaukaka ga Ubana, ku ba da ʼyaʼya da yawa, kuna kuma nuna kanku ku almajiraina ne.</verse>
				<verse number="9">“Kamar yadda Uba ya ƙaunace ni, haka ni ma na ƙaunace ku. To, fa, ku kasance cikin ƙaunata.</verse>
				<verse number="10">In kuka yi biyayya da umarnaina, za ku kasance a cikin ƙaunata, kamar dai yadda na yi biyayya da umarnan Ubana na kuma kasance a cikin ƙaunarsa.</verse>
				<verse number="11">Na gaya muku wannan domin murnata ta kasance a cikinku, murnanku kuma ta zama cikakkiya.</verse>
				<verse number="12">Umarnina shi ne: Ku ƙaunaci juna kamar yadda na ƙaunace ku.</verse>
				<verse number="13">Babu ƙaunar da ta fi wannan, a ce mutum ya ba da ransa saboda abokansa.</verse>
				<verse number="14">Ku abokaina ne, in kun yi abin da na umarta.</verse>
				<verse number="15">Ba zan ƙara ce da ku bayi ba, don bawa bai san abin da maigidansa yake yi ba. A maimako in ce da ku abokai, domin na sanar da ku duk abin da na ji daga wurin Ubana.</verse>
				<verse number="16">Ba ku kuka zaɓe ni ba, aʼa, ni ne na zaɓe ku na kuma naɗa ku ku je ku ba da ʼyaʼya-ʼyaʼyan da za su dawwama. Uba kuwa zai ba ku duk abin da kuka roƙa cikin sunana.</verse>
				<verse number="17">Umarnina ke nan: Ku ƙaunaci juna.</verse>
				<verse number="18">“In duniya ta ƙi ku, ku san cewa ta fara ƙin na ne.</verse>
				<verse number="19">Da ku na duniya ne, da ta ƙaunaci abinta. Kamar yadda yake, ku ba na duniya ba ne, na zaɓe ku daga duniya, shi ya sa duniya take ƙinku.</verse>
				<verse number="20">Ku tuna da kalmomin da na yi muku cewa: ‘Ba bawan da ya fi maigidansa,’ In sun tsananta mini, ku ma za su tsananta muku. Da sun yi biyayya da koyarwata, da za su yi biyayya da taku ma.</verse>
				<verse number="21">Za su yi muku haka saboda sunana, gama ba su san Wannan da ya aiko ni ba.</verse>
				<verse number="22">Da a ce ban zo na yi musu magana ba, da ba su da zunubi. Yanzu kam, ba su da wata hujja a kan zunubinsu.</verse>
				<verse number="23">Wanda ya ƙi ni ya ƙi ya ƙi Ubana ma.</verse>
				<verse number="24">Da a ce ban yi ayyuka a cikinsu waɗanda babu wani da ya taɓa yi ba, da ba su da zunubi. Amma yanzu sun ga waɗannan ayyukan banmamaki, duk da haka sun ƙi ni sun kuma ƙi Ubana.</verse>
				<verse number="25">Amma wannan ya faru ne domin a cika abin da yake a rubuce cikin Dokarsu cewa: ‘Sun ƙi ni ba dalili.’</verse>
				<verse number="26">“Saʼad da Mai Taimako ya zo, wanda zan aiko muku daga wurin Uba, Ruhun gaskiya wanda yake fitowa daga wurin Uba, zai ba da shaida game da ni.</verse>
				<verse number="27">Ku ma dole ku ba da shaida, domin kun kasance tare da ni tun daga farko.</verse>
			</chapter>
			<chapter number="16">
				<verse number="1">“Na faɗa muku wannan duka, domin kada ku bauɗe.</verse>
				<verse number="2">Za su kore ku daga majamiʼa; lalle, lokaci yana zuwa da duk wanda ya kashe ku, zai ɗauka yana yin wa Allah hidima ne.</verse>
				<verse number="3">Za su yi waɗannan abubuwa ne domin ba su san Uba ko ni ba.</verse>
				<verse number="4">Na faɗa muku wannan, domin in lokacin ya yi, ku tuna na gargaɗe ku. Ban faɗa muku wannan tun da fari ba domin ina tare da ku.</verse>
				<verse number="5">“Yanzu zan tafi wurin wanda ya aiko ni, duk da haka ba waninku da ya tambaye ni, ‘Ina za ka?’</verse>
				<verse number="6">Saboda na faɗa waɗannan abubuwa ga shi kun cika da baƙin ciki.</verse>
				<verse number="7">Amma gaskiya nake gaya muku: Don amfaninku ne zan tafi. Sai ko na tafi, in ba haka ba Mai Taimakon nan ba zai zo muku ba. Amma in na tafi, zan aiko shi gare ku.</verse>
				<verse number="8">Saʼad da ya zo kuwa, zai kā da duniya a kan zunubi da adalci da kuma hukunci:</verse>
				<verse number="9">a kan zunubi, domin mutane ba su gaskata da ni ba.</verse>
				<verse number="10">a kan adalci, domin zan tafi wurin Uba, inda ba za ku ƙara gani na ba.</verse>
				<verse number="11">a kan hukunci kuma, domin an yanke hukunci a kan mai mulkin duniyan nan.</verse>
				<verse number="12">“Ina da sauran abubuwa da yawa da zan faɗa muku, amma ba za ku iya ɗauka a yanzu ba.</verse>
				<verse number="13">Amma saʼad da shi, Ruhun gaskiya ya zo, zai bi da ku zuwa ga dukan gaskiya. Ba zai yi magana don kansa ba; zai faɗi abin da ya ji ne kaɗai, zai kuma faɗa muku abin da bai faru ba tukuna.</verse>
				<verse number="14">Zai kawo ɗaukaka gare ni ta wurin ɗaukan abin da yake nawa, ya bayyana muku.</verse>
				<verse number="15">Duk abin da yake na Uba nawa ne. Shi ya sa na ce, ‘Ruhun zai ɗauko daga abin da yake nawa, yǎ bayyana muku.’</verse>
				<verse number="16">“Jim kaɗan, ba za ku ƙara gani na ba, saʼan nan bayan an jima kaɗan kuma, za ku gan ni.”</verse>
				<verse number="17">Sai waɗansu almajiransa suka ce wa juna, “Me yake nufi da cewa, ‘Jim kaɗan ba za ku ƙara gani na ba, kuma bayan an jima kaɗan, za ku gan ni,’ da kuma, ‘Domin zan tafi wurin Uba?’ ”</verse>
				<verse number="18">Suka yi ta tambaya, “Me yake nufi da ‘Jim kaɗan’? Ba mu fahimci abin da yake faɗi ba.”</verse>
				<verse number="19">Yesu ya gane suna so su tambaye shi game da wannan, sai ya ce musu, “Kuna tambayar juna game da abin da nake nufi da na ce, ‘Jim kaɗan ba za ku ƙara gani na ba,’ da kuma, ‘Bayan an jima kaɗan, za ku gan ni’?</verse>
				<verse number="20">Gaskiya nake gaya muku, za ku yi kuka da kuma gunji, yayinda duniya take murna. Za ku yi baƙin ciki, amma baƙin cikinku zai koma farin ciki.</verse>
				<verse number="21">Macen da za ta haihu takan yi naƙuda domin lokacinta ya yi; amma saʼad da ta haihu, sai ta manta da wahalar domin farin ciki an haifi jariri a duniya.</verse>
				<verse number="22">Haka ku ma: Yanzu ne lokacin baƙin cikinku, amma zan sāke ganinku za ku kuma yi farin ciki, ba kuwa wanda zai ɗauke muku farin cikinku.</verse>
				<verse number="23">A ranan nan, ba za ku sāke tambaya ta kome ba. Gaskiya nake gaya muku, Ubana zai ba ku kome da kuka roƙa cikin sunana.</verse>
				<verse number="24">Har yanzu dai ba ku roƙi kome cikin sunana ba. Ku roƙa za ku kuwa samu, farin cikinku kuwa zai zama cikakke.</verse>
				<verse number="25">“Ko da yake ina magana da misalai, lokaci yana zuwa da ba zan ƙara yin magana da misalai ba, sai dai in faɗa muku a fili game da Ubana.</verse>
				<verse number="26">A ranan nan, za ku roƙa a cikin sunana. Ban ce zan roƙi Uba a madadinku ba.</verse>
				<verse number="27">Ai, shi Uban kansa yana ƙaunarku domin kun ƙaunace ni kun kuma gaskata cewa daga Allah na fito.</verse>
				<verse number="28">Na fito daga wurin Uba, na kuma shigo duniya, yanzu kuwa zan bar duniya in koma wurin Uba.”</verse>
				<verse number="29">Sai almajiran Yesu suka ce, “Haba, yanzu ne fa kake magana a sarari ba tare da misalai ba.</verse>
				<verse number="30">Yanzu mun gane cewa ka san kome ba sai wani ya tambaye ka ba. Wannan ya sa muka gaskata ka fito daga Allah.”</verse>
				<verse number="31">Yesu ya amsa, ya ce, “A ƙarshe kun gaskata!</verse>
				<verse number="32">Amma lokaci na zuwa, har ma ya yi, da za a warwatsa ku, kowa yǎ koma gidansa. Za ku bar ni ni kaɗai. Duk da haka ba ni kaɗai ba ne, gama Ubana yana tare da ni.</verse>
				<verse number="33">“Na faɗa muku waɗannan abubuwa ne, domin a cikina ku sami salama. A duniyan nan za ku sha wahala. Amma ku yi ƙarfin hali! Na yi nasara a kan duniya.”</verse>
			</chapter>
			<chapter number="17">
				<verse number="1">Bayan da Yesu ya faɗi wannan, sai ya dubi sama ya yi adduʼa, ya ce: “Uba, lokaci ya yi. Ka ɗaukaka Ɗanka, don Ɗanka yǎ ɗaukaka ka.</verse>
				<verse number="2">Gama ka ba shi iko bisa dukan mutane domin yǎ ba da rai madawwami ga duk waɗanda ka ba shi.</verse>
				<verse number="3">Rai madawwami kuwa shi ne: su san ka, Allah makaɗaici mai gaskiya, da kuma Yesu Kiristi, wanda ka aiko.</verse>
				<verse number="4">Na ɗaukaka ka a duniya ta wurin gama aikin da ka ba ni.</verse>
				<verse number="5">Yanzu ya Uba, ka ɗaukaka ni a gabanka da ɗaukakar da dā nake da ita tun kafin a kafa duniya.</verse>
				<verse number="6">“Na bayyana ka ga waɗanda ka ba ni a duniya. Su naka ne; kai ka ba ni su sun kuma yi biyayya da maganarka.</verse>
				<verse number="7">Yanzu sun san cewa duk abin da ka ba ni daga gare ka ya fito.</verse>
				<verse number="8">Na ba su kalmomin da ka ba ni sun kuwa karɓa. Sun san tabbatacce daga wurinka na fito. Sun kuma gaskata kai ka aiko ni.</verse>
				<verse number="9">Ina adduʼa dominsu. Ba domin duniya nake adduʼa ba, amma domin waɗanda ka ba ni, gama su naka ne.</verse>
				<verse number="10">Duk abin da nake da shi naka ne, kuma duk abin da kake da shi nawa ne. Na kuwa sami ɗaukaka ta wurinsu.</verse>
				<verse number="11">Ba sauran zamana a duniya, amma waɗannan a duniya suke, ni kuwa ina zuwa wurinka. Ya Uba Mai Tsarki, ka kiyaye su ta wurin ikon sunanka-sunan da ka ba ni-don su zama ɗaya kamar yadda muke ɗaya.</verse>
				<verse number="12">Yayinda nake tare da su, na kāre su na kuma kiyaye su ta wurin sunan nan da ka ba ni. Ba ko ɗayan da ya ɓace, sai dai wannan da aka ƙaddara zuwa ga hallaka don Nassi yǎ cika.</verse>
				<verse number="13">“Yanzu ina zuwa wurinka, sai dai na faɗi waɗannan abubuwa ne tun ina a duniya domin farin ciki yǎ zama cikakke a cikinsu.</verse>
				<verse number="14">Na gaya musu maganarka duniya kuwa ta ƙi su, don su ba na duniya ba ne yadda ni ma ba na duniya ba ne.</verse>
				<verse number="15">Ba adduʼata ba ce ka ɗauke su daga duniya ba, sai dai ka kāre su daga mugun nan.</verse>
				<verse number="16">Su ba na duniya ba ne, kamar yadda ni ma ba na duniya ba ne.</verse>
				<verse number="17">Ka tsarkake su ta wurin gaskiya; maganarka ce gaskiya.</verse>
				<verse number="18">Kamar yadda ka aiko ni cikin duniya, haka ni ma na aike su cikin duniya.</verse>
				<verse number="19">Saboda su ne na tsarkake kaina, domin su ma a tsarkake su da gaske.</verse>
				<verse number="20">“Adduʼata ba saboda su kaɗai ba ne. Ina adduʼa kuma saboda waɗanda za su gaskata da ni ta wurin maganarsu,</verse>
				<verse number="21">don dukansu su zama ɗaya, ya Uba, kamar yadda kake a cikina, ni kuwa a cikinka. Haka su ma bari su zauna cikinmu, domin duniya ta gaskata cewa kai ka aiko ni.</verse>
				<verse number="22">Na ba su ɗaukakar da ka ba ni, don su zama ɗaya kamar yadda muke ɗaya:</verse>
				<verse number="23">Ni a cikinsu kai kuma a cikina. Bari su kasance da cikakken haɗin kai, domin duniya ta san cewa kai ka aiko ni. Ka kuwa ƙaunace su yadda ka ƙaunace ni.</verse>
				<verse number="24">“Uba, ina so waɗanda ka ba ni su kasance tare da ni a inda nake, su kuma ga ɗaukakata, ɗaukakar da ka ba ni domin kana ƙaunata kafin halittar duniya.</verse>
				<verse number="25">“Ya Uba Mai Adalci, ko da yake duniya ba ta san ka ba, ni na san ka, sun kuma san kai ka aiko ni.</verse>
				<verse number="26">Na bayyana ka a gare su, zan kuma ci gaba da bayyana ka domin ƙaunar da ka yi mini ta kasance a cikinsu ni ma in kasance a cikinsu.”</verse>
			</chapter>
			<chapter number="18">
				<verse number="1">Da ya gama adduʼa, sai Yesu ya fita tare da almajiransa suka haye Kwarin Kidron. A wancan ƙetaren kuwa akwai lambun zaitun, da shi da almajiransa suka shiga ciki.</verse>
				<verse number="2">To, Yahuda, wanda ya bashe shi, ya san wurin, domin Yesu ya sha zuwa wurin da almajiransa.</verse>
				<verse number="3">Saboda haka Yahuda ya zo cikin lambun, yana jagoranta ƙungiyar sojoji da waɗansu maʼaikata daga wurin manyan firistoci da Farisiyawa. Suna riƙe da toci, fitilu da kuma makamai.</verse>
				<verse number="4">Yesu kuwa, sane da duk abin da zai same shi, ya fito ya tambaye, su ya ce, “Wa kuke nema?”</verse>
				<verse number="5">Suka amsa suka ce, “Yesu Banazare.” Yesu ya ce, “Ni ne.” (Yahuda kuwa wanda ya bashe shi yana nan tsaye tare da su.)</verse>
				<verse number="6">Da Yesu ya ce, “Ni ne,” sai suka ja da baya suka fāɗi a ƙasa.</verse>
				<verse number="7">Sai ya sāke tambayar su ya ce, “Wa kuke nema?” Suka ce, “Yesu Banazare.”</verse>
				<verse number="8">Yesu ya amsa, ya ce, “Ai, na gaya muku ni ne. In kuma ni ne kuke nema, sai ku bar waɗannan su tafi.”</verse>
				<verse number="9">Wannan ya faru ne don a cika kalmomin da ya yi cewa: “Ban yar da ko ɗaya daga cikin waɗanda ka ba ni ba.”</verse>
				<verse number="10">Sai Siman Bitrus, wanda yake da takobi, ya zāre, ya kai wa bawan babban firist sara, ya ɗauke masa kunnensa na dama. (Sunan bawan kuwa Malkus ne.)</verse>
				<verse number="11">Sai Yesu ya umarce Bitrus ya ce, “Mai da takobinka kube! Ba zan sha kwaf da Uba ya ba ni ba?”</verse>
				<verse number="12">Sai ƙungiyar soja tare da shugaban sojanta da kuma maʼaikatan Yahudawa suka kama Yesu. Suka ɗaure shi</verse>
				<verse number="13">saʼan nan suka kawo shi da farko wurin Annas, wanda yake surukin Kayifas, babban firist a shekaran nan.</verse>
				<verse number="14">Kayifas ne wanda ya shawarci Yahudawa cewa zai fi kyau mutum ɗaya yǎ mutu saboda mutane.</verse>
				<verse number="15">Siman Bitrus da kuma wani almajiri suna bin Yesu. Domin almajirin nan sananne ne ga babban firist, sai ya shiga tare da Yesu a filin gidan babban firist ɗin,</verse>
				<verse number="16">Bitrus kuwa ya dakata a waje a bakin ƙofa. Almajirin nan da yake sananne ga babban firist, ya dawo ya yi magana da yarinyar mai aiki a can, ya kuma shigo da Bitrus.</verse>
				<verse number="17">Yarinyar da take bakin ƙofar ta ce wa Bitrus, “Kai ba ɗaya ne daga cikin almajiran mutumin nan ba ne?” Bitrus ya amsa, ya ce, “Aʼa, ba na ciki.”</verse>
				<verse number="18">To, ana sanyi, bayi da maʼaikatan suna tsttsaye kewaye da wutan da suka hura don su ji ɗumi. Bitrus ma yana tsaye tare da su, yana jin ɗumi.</verse>
				<verse number="19">Ana cikin haka, sai babban firist ya tuhumi Yesu game da almajiransa da kuma koyarwarsa.</verse>
				<verse number="20">Yesu ya amsa, ya ce, “Ai, na yi wa duniya magana a fili. Na kuma sha yin koyarwa a majamiʼu ko kuma a haikali inda Yahudawa duka sukan taru. Ban taɓa faɗin kome a ɓoye ba.</verse>
				<verse number="21">Don me kake tuhumata? Ka tambayi waɗanda suka ji ni. Ba shakka, sun san abin da na faɗa.”</verse>
				<verse number="22">Da Yesu ya faɗa haka, sai ɗaya daga cikin maʼaikatan da yake tsaye kusa ya mare shi a fuska ya ce, “Haka za ka amsa wa babban firist?”</verse>
				<verse number="23">Yesu ya amsa, ya ce, “In na faɗi abin da ba daidai ba, ka nuna abin da ba daidai ba. Amma in gaskiya na faɗa, don me ka mare ni?”</verse>
				<verse number="24">Sai Annas ya aika da shi, a ɗaure, wurin Kayifas babban firist.</verse>
				<verse number="25">Da Siman Bitrus yana nan tsaye yana jin ɗumin wuta, sai aka tambaye shi, “Kai, kai ma ba ɗaya daga cikin almajiransa ba ne?” Sai ya yi mūsu, yana cewa, “Sam, ba na ciki.”</verse>
				<verse number="26">Sai wani daga cikin bayin babban firist dangin wanda Bitrus ya sare wa kunne, ya tambaya shi ya ce, “Kana tsammani ban gan ka tare da shi a gonar zaitun ba?”</verse>
				<verse number="27">Bitrus ya sāke yin mūsu, nan take kuwa zakara ya yi cara.</verse>
				<verse number="28">Saʼan nan Yahudawa suka fitar da Yesu daga wurin Kayifas zuwa fadar gwamnar Roma. A yanzu dai, safiya ta yi, don gudu kada su ƙazantar da kansu Yahudawa ba su shiga cikin fadar ba; sun so su iya ci Bikin Ƙetarewa.</verse>
				<verse number="29">Saboda haka Bilatus ya fito wajensu ya ce, “Wace ƙara kuke kawowa game da mutumin nan?”</verse>
				<verse number="30">Suka amsa suka ce, “Da a ce shi ba mai laifi ba ne, ai, da ba mu bashe shi gare ka ba.”</verse>
				<verse number="31">Bilatus ya ce, “Ku tafi da shi da kanku mana, ku hukunta shi bisa ga dokarku.” Sai Yahudawa suka ƙi suka ce, “Ba mu da ikon yanke wa wani hukuncin kisa.”</verse>
				<verse number="32">Wannan kuwa ya faru ne don a cika kalmomin da Yesu ya yi da suka nuna irin mutuwar da zai yi.</verse>
				<verse number="33">Sai Bilatus ya koma cikin fada, ya kira Yesu ya tambaye shi, “Shin, kai ne sarkin Yahudawa?”</verse>
				<verse number="34">Yesu ya yi tambaya, ya ce, “Wannan raʼayin kanka ne, ko waɗansu ne suka yi maka magana game da ni?”</verse>
				<verse number="35">Bilatus ya amsa, ya ce, “Ni Bayahude ne? Ai, mutanenka ne da kuma manyan firistoci suka bashe ka gare ni. Me ka yi?”</verse>
				<verse number="36">Yesu ya ce, “Mulkina ba na duniyan nan ba ne. Da na duniyan nan ne da bayina sun yi yaƙi su hana Yahudawa kama ni. Amma fa mulkina daga wani waje ne.”</verse>
				<verse number="37">Sai Bilatus ya ce, “To, wato, kai sarki ne!” Yesu ya amsa, ya ce, “Haka yake, ni sarki ne yadda ka faɗa. Tabbatacce, saboda wannan dalili ne aka haife ni, kuma don wannan ne na zo duniya, domin in shaidi gaskiya. Duk wanda yake gefen gaskiya yakan saurare ni.”</verse>
				<verse number="38">Bilatus ya tambaye shi ya ce, “Mece ce gaskiya?” Da ya faɗi haka, sai ya sāke fitowa wurin Yahudawa ya ce, “Ni fa ban sami wani abin zargi game da shi ba.</verse>
				<verse number="39">Amma fa kuna da wata alʼada in lokacin Bikin Ƙetarewa ya yi, nakan sakar muku da ɗan kurkuku ɗaya. To, kuna so in sakar muku ‘sarkin Yahudawa’?”</verse>
				<verse number="40">Sai suka ɗau kururuwa suna cewa, “Kai, ba shi ba! A ba mu Barabbas!” To, Barabbas ɗin nan yana da hannu dumu-dumu a wani tawaye.</verse>
			</chapter>
			<chapter number="19">
				<verse number="1">Saʼan nan Bilatus ya tafi da Yesu ya kuma sa aka yi masa bulala.</verse>
				<verse number="2">Sai sojojin suka tuƙa rawanin ƙaya suka sa masa a kā, suka kuma yafa masa wata riga mai launin shunayya.</verse>
				<verse number="3">Suka yi ta zuwa wurinsa suna cewa, “Ranka yǎ daɗe, sarkin Yahudawa!” Suna ta marinsa a fuska.</verse>
				<verse number="4">Bilatus kuwa ya sāke fitowa ya ce wa Yahudawa, “Ga shi, zan fito muku da shi don ku san cewa ban same shi da wani abin zargi ba.”</verse>
				<verse number="5">Saʼad da Yesu ya fito sanye da rawanin ƙayar da kuma riga mai launin shunayya, sai Bilatus ya ce musu, “Ga mutumin!”</verse>
				<verse number="6">Nan da nan da manyan firistoci da maʼaikatansu suka gan shi, sai suka yi ihu suka ce, “A gicciye! A gicciye!” Amma Bilatu ya amsa, ya ce, “Ku, ku ɗauke shi ku gicciye. Ni dai ban same shi da wani abin zargi ba.”</verse>
				<verse number="7">Yahudawa dai suka nace suna cewa, “Mu fa muna da doka, kuma bisa ga dokar dole yǎ mutu domin ya mai da kansa Ɗan Allah.”</verse>
				<verse number="8">Da Bilatus ya ji haka, sai tsoro ya ƙara kama shi,</verse>
				<verse number="9">sai ya sāke koma cikin fada. Ya tambayi Yesu, “Daga ina ka fito?” Amma Yesu bai amsa masa ba.</verse>
				<verse number="10">Bilatus ya ce, “Ba za ka yi mini magana ba? Ba ka san cewa ina da ikon sakinka, ko gicciye ka ba?”</verse>
				<verse number="11">Yesu ya amsa, ya ce, “Ba ka da wani iko a kaina, in ba a ba ka daga sama ba. Saboda haka wanda ya bashe ni gare ka, ya fi na zunubi.”</verse>
				<verse number="12">Daga nan fa, Bilatus ya yi nemi yǎ saki Yesu, sai dai Yahudawa suka yi ta ihu suna cewa, “In ka saki wannan mutum, kai ba abokin Kaisar ba ne. Duk wanda ya ɗauka kansa a matsayin sarki, ai, yana gāba da Kaisar ne.”</verse>
				<verse number="13">Da Bilatus ya ji haka, sai ya fito da Yesu, ya kuma zauna a kujerar shariʼar da ake ce da shi Daɓen Dutse (wanda a harshen Aramayik ana ce da shi Gabbata).</verse>
				<verse number="14">Ranar Shirye-shiryen Makon Bikin Ƙetarewa ce kuwa, wajen saʼa ta shida. Sai Bilatus ya ce wa Yahudawa, “Ga sarkinku.”</verse>
				<verse number="15">Amma suka yi ihu suka ce, “A yi da shi! A yi da shi! A gicciye shi!” Bilatus ya ce, “A! In gicciye sarkinku?” Sai manyan firistoci suka amsa suka ce, “Mu dai, ba mu da wani sarki sai Kaisar.”</verse>
				<verse number="16">A ƙarshe Bilatus ya ba da shi gare su a gicciye shi. Saboda haka sojoji suka tafi da Yesu.</verse>
				<verse number="17">Ɗauke da gicciyensa, ya kuwa fita zuwa wurin Ƙoƙon Kai, (wanda a harshen Aramaya ana ce da shi Golgota.)</verse>
				<verse number="18">Nan suka gicciye shi tare da waɗansu mutum biyu-ɗaya a kowane gefe da Yesu a tsakiya.</verse>
				<verse number="19">Bilatus ya sa aka rubuta wata sanarwa aka kafa a kan gicciyen. Abin da aka rubuta kuwa shi ne: “YESU BANAZARE, SARKIN YAHUDAWA.”</verse>
				<verse number="20">Yahudawa da yawa suka karanta wannan sanarwa, gama inda aka gicciye Yesu yana kusa da birni. An kuwa rubuta sanarwar da Aramayanci, Romanci da kuma Helenanci.</verse>
				<verse number="21">Sai manyan firistocin Yahudawa suka ce, “Aʼa! Kada ka rubuta, ‘Sarkin Yahudawa,’ ka dai rubuta, wannan mutum ya ce shi sarkin Yahudawa ne.”</verse>
				<verse number="22">Bilatus ya amsa, ya ce, “Abin da na rubuta, na rubuta.”</verse>
				<verse number="23">Da sojojin suka gicciye Yesu, sai suka ɗibi tufafinsa suka kasa kashi huɗu, kowanne ya ɗauki kashi ɗaya. Suka kuma ɗauki taguwarsa, taguwar kuwa ba ɗinki, saƙa ɗaya ce gudanta daga sama har ƙasa.</verse>
				<verse number="24">Sai suka ce wa juna, “Kada mu yage ta, sai dai mu jefa ƙuriʼa a kanta mu ga wanda zai ci.” Wannan ya faru ne don a cika nassin da ya ce, “Suka rarraba tufafina a junansu, suka kuma jefa ƙuriʼa a kan rigata.” Abin da sojojin suka yi ke nan.</verse>
				<verse number="25">To, tsaye kusa da gicciyen Yesu kuwa akwai mahaifiyarsa, tare da ʼyarʼuwar mahaifiyarsa, Maryamu matar Kilofas, da kuma Maryamu Magdalin.</verse>
				<verse number="26">Saʼad da Yesu ya ga mahaifiyarsa a can, da kuma almajirin nan da yake ƙauna tsaye kusa, sai ya ce wa mahaifiyarsa, “Ya mace, ga ɗanki,”</verse>
				<verse number="27">ga almajirin kuwa ya ce, “Ga mahaifiyarka.” Tun daga wannan lokaci fa almajirin nan ya kai ta gidansa.</verse>
				<verse number="28">Bayan haka, sanin cewa an cika kome, kuma domin a cika Nassi, sai Yesu ya ce, “Ina jin ƙishirwa.”</verse>
				<verse number="29">Akwai wani tulun ruwan tsami ajiye a can, saboda haka suka jiƙa soso da shi, suka soka soson a sandan itacen hissof, suka kai bakin Yesu.</verse>
				<verse number="30">Da ya tsotsi abin sha ɗin, sai Yesu ya ce, “An gama.” Da wannan fa, ya sunkuyar da kansa ya saki ruhunsa.</verse>
				<verse number="31">To, ranan nan fa, ranar Shirye-shirye ce, washegari kuma muhimmin Asabbaci ne. Domin Yahudawa ba sa so a bar jikunan a kan gicciyoyi a Asabbaci, sai suka roƙi Bilatus a kakkarye ƙafafunsu kuma sauko da jikunan.</verse>
				<verse number="32">Sai sojoji suka zo suka karya ƙafafun mutum na farko da aka gicciye tare da Yesu, da kuma na ɗayan.</verse>
				<verse number="33">Amma saʼad da suka zo kan Yesu suka tarar ya riga ya mutu, ba su karya ƙafafunsa ba.</verse>
				<verse number="34">A maimako, sai ɗaya daga cikin sojojin ya soki Yesu a gefe da māshi, nan take jini da ruwa suka fito.</verse>
				<verse number="35">Mutumin da ya gani ɗin shi ya ba da shaida, shaidarsa kuwa gaskiya ce. Ya san gaskiya yake faɗa, yana kuma ba da shaidar domin ku ma ku gaskata.</verse>
				<verse number="36">Waɗannan abubuwa sun faru don a cika Nassi ne cewa: “Ba ko ɗaya daga cikin ƙasusuwansa da za a karya,”</verse>
				<verse number="37">kuma kamar yadda wani Nassi ya ce, “Za su dubi wanda suka soka.”</verse>
				<verse number="38">Bayan haka, Yusuf mutumin Arimateya ya roƙi Bilatus a ba shi jikin Yesu. Yusuf dai almajirin Yesu ne, amma a ɓoye domin yana tsoron Yahudawa. Da izinin Bilatus, ya zo ya ɗauki jikin.</verse>
				<verse number="39">Yana tare da Nikodimus, wannan da ya taɓa zuwa wurin Yesu da dare. Nikodimus ya zo da mur da aloyes a gauraye, wajen awo ɗari.</verse>
				<verse number="40">Da ɗaukowar jikin Yesu, sai su biyun suka nannaɗe shi tare da kayan ƙanshi a cikin ƙyallayen lilin bisa ga alʼadar Yahudawa ta janaʼiza.</verse>
				<verse number="41">A inda aka gicciye Yesu, akwai wani lambu, a cikin lambun kuwa akwai sabon kabari, wanda ba a taɓa sa kowa ba.</verse>
				<verse number="42">Da yake ranan nan, ranar Shirye-shirye ce ta Yahudawa, kabarin kuma yana kusa, sai suka binne Yesu a can.</verse>
			</chapter>
			<chapter number="20">
				<verse number="1">Da sassafe a ranar farko ta mako, tun da sauran duhu, Maryamu Magdalin ta tafi kabarin ta kuwa tarar an kawar da dutsen daga bakin kabarin.</verse>
				<verse number="2">Sai ta zo da gudu wajen Siman Bitrus da ɗayan almajirin, wanda Yesu yake ƙauna, ta ce, “Sun ɗauke Ubangiji daga kabarin, ba mu kuma san inda suka sa shi ba!”</verse>
				<verse number="3">Sai Bitrus da almajirin nan suka nufi kabarin.</verse>
				<verse number="4">Dukansu biyu suna gudu, amma ɗayan almajirin ya tsere wa Bitrus ya kuma fara kai kabarin.</verse>
				<verse number="5">Ya sunkuya ya duba ciki ya ga ƙyallayen lilin ne kwance a can amma bai shiga ba.</verse>
				<verse number="6">Saʼan nan Siman Bitrus, wanda yake bayansa, ya iso ya kuwa wuce cikin kabarin. Ya ga ƙyallayen lilin kwance a can,</verse>
				<verse number="7">haka ma zanen binnewar da aka naɗe kan Yesu da shi. Zanen a naɗe yake shi kaɗai, a keɓe da lilin ɗin.</verse>
				<verse number="8">A ƙarshe sai almajirin nan, wanda ya kai kabarin da farko, shi ma ya shiga. Ya gani ya kuma gaskata.</verse>
				<verse number="9">(Har yanzu ba su fahimci Nassin nan da ya ce lalle ne Yesu yǎ tashi daga matattu ba.)</verse>
				<verse number="10">Sai almajiran suka koma gidajensu,</verse>
				<verse number="11">amma Maryamu ta tsaya a bakin kabarin daga waje tana kuka. Da tana cikin kuka, sai ta sunkuya ta leƙa cikin kabarin,</verse>
				<verse number="12">sai ta ga waɗansu malaʼiku biyu saye da fararen tufafi, zaune a inda dā gawar Yesu take, ɗaya wajen kai ɗayan kuma wajen ƙafafu.</verse>
				<verse number="13">Suka tambaye ta cewa, “Mace, don me kike kuka?” Ta ce, “Sun ɗauke Ubangijina, ban kuma san inda suka ajiye shi ba.”</verse>
				<verse number="14">Da ta faɗin haka, sai ta juya ta ga Yesu tsaye, sai dai ba ta gane cewa Yesu ne ba.</verse>
				<verse number="15">Sai ya ce, “Mace, don me kike kuka? Wa kike nema?” Ta yi tsammani shi ne mai aikin lambun, sai ta ce, “Ranka yǎ daɗe, in kai ne ka ɗauke shi, gaya mini inda ka ajiye shi, in je in ɗauke shi.”</verse>
				<verse number="16">Yesu ya ce mata, “Maryamu.” Sai ta juya wajensa ta ɗaga murya ta ce da Aramayanci, “Rabboni” (wanda yake nufin Malam).</verse>
				<verse number="17">Yesu ya ce, “Kada ki riƙe ni, gama ban riga na koma wajen Uba tukuna ba. A maimako, ki tafi wajen ʼyanʼuwana ki gaya musu, ‘Ina komawa wajen Ubana da Ubanku, wajen Allahna da kuma Allahnku.’ ”</verse>
				<verse number="18">Sai Maryamu Magdalin ta wajen almajiran da labari cewa: “Na ga Ubangiji!” Ta kuma gaya musu cewa ya faɗa mata waɗannan abubuwa.</verse>
				<verse number="19">Da Yamman ranar farko ta mako, saʼad da almajiran suna tare, ƙofofi kuma suna a kulle saboda tsoron Yahudawa, sai ga Yesu ya zo ya tsaya a tsakiyarsu ya ce, “Salama ta kasance tare da ku!”</verse>
				<verse number="20">Bayan ya faɗa haka, sai ya nuna musu hannuwansa da gefensa. Sai almajiran suka yi farin ciki ƙwarai da suka ga Ubangiji.</verse>
				<verse number="21">Sai Yesu ya sāke ce musu, “Salama ta kasance tare da ku! Kamar yadda Uba ya aiko ni, haka ni ma ina aikan ku.”</verse>
				<verse number="22">Da wannan sai ya hura musu numfashinsa ya ce, “Ku karɓi Ruhu Mai Tsarki.</verse>
				<verse number="23">Duk wanda kuka gafarta wa zunubansa, an gafarta masa ke nan. Duk wanda ba ku gafarta wa ba kuwa, ba a gafarta masa ba ke nan.”</verse>
				<verse number="24">Toma kuwa, (wanda ake kira Didaimus), ɗaya daga cikin Sha Biyun, ba ya tare da almajiran saʼad da Yesu ya zo.</verse>
				<verse number="25">Saboda haka sauran almajiran suka ce masa, “Ai, mun ga Ubangiji!” Amma ya ce musu, “Ina, ai, sai na ga ramin ƙusa a hannuwansa na sa yatsata a inda ƙusoshi suka kasance, na kuma sa hannuna a gefensa, in ba haka ba ba zan gaskata ba.”</verse>
				<verse number="26">Bayan mako guda, har wa yau almajiransa suna cikin gidan, Toma kuwa yana tare da su. Ko da yake ƙofofi suna kulle, sai ga Yesu ya zo ya tsaya a tsakiyarsu ya ce, “Salama ta kasance tare da ku!”</verse>
				<verse number="27">Saʼan nan ya ce wa Toma, “Sa yatsarka nan; dubi hannuwana. Miƙa hannunka ka sa a gefena. Ka daina shakka ka gaskata.”</verse>
				<verse number="28">Toma ya ce masa, “Ya Ubangijina da Allahna!”</verse>
				<verse number="29">Sai Yesu ya ce masa, “Wato, ka gaskata saboda ka gan ni ne, masu albarka ne waɗanda ba su gan ni ba, amma suka gaskata.”</verse>
				<verse number="30">Yesu ya yi waɗansu abubuwan banmamaki da yawa a gaban almajiransa da ba a rubuta a wannan littafi ba.</verse>
				<verse number="31">An dai rubuta waɗannan ne don ku gaskata Yesu ne Kiristi, Ɗan Allah kuma ta wurin gaskatawa ku sami rai a cikin sunansa.</verse>
			</chapter>
			<chapter number="21">
				<verse number="1">Daga baya Yesu ya sāke bayyana kansa ga almajiransa, a bakin Tekun Tibariya. Ga yadda ya faru:</verse>
				<verse number="2">Siman Bitrus, Toma (wanda ake kira Didaimus), Natanayel daga Kana ta Galili, ʼyaʼyan Zebedi maza, da kuma waɗansu almajirai guda biyu suna tare.</verse>
				<verse number="3">Sai Siman Bitrus ya ce musu, “Za ni kamun kifi,” suka ce, “Za mu tafi tare da kai.” Saboda haka suka fita suka shiga jirgin ruwa, amma a daren nan ba su kama kome ba.</verse>
				<verse number="4">Da sassafe, sai ga Yesu tsaye a gaci, amma almajiran ba su gane cewa Yesu ne ba.</verse>
				<verse number="5">Sai ya ce musu, “Abokai, kuna da kifi kuwa?” Suka amsa suka ce, “Aʼa.”</verse>
				<verse number="6">Ya ce musu, “Ku jefa tarunku dama da jirgin ruwan, za ku samu.” Da suka yi haka, sai suka kāsa jawo tarun saboda yawan kifi.</verse>
				<verse number="7">Sai almajirin da Yesu yake ƙauna ya ce wa Bitrus, “Ai, Ubangiji ne!” Nan da nan da Siman Bitrus ya ji ya ce, “Ai, Ubangiji ne,” sai ya yafa mayafinsa, (don dā ma ya tuɓe shi), ya fāɗa cikin ruwan.</verse>
				<verse number="8">Sauran almajiran kuwa suka bi shi cikin jirgin ruwan, janye da tarun cike da kifi, don ba su da nisa daga gaci, wajen yadi ɗari ne.</verse>
				<verse number="9">Da suka sauka, sai suka ga garwashin wuta a can da kifi a kai, da kuma ʼyan burodi.</verse>
				<verse number="10">Yesu ya ce musu, “Ku kawo waɗansu kifin da kuka kama yanzu.”</verse>
				<verse number="11">Sai Siman Bitrus ya hau ya jawo tarun gaci. Ya cika da manyan kifi, 153, amma duk da yawansun nan tarun bai tsintsinke ba.</verse>
				<verse number="12">Yesu ya ce musu, “Ku zo ku karya kumallo.” Ba wani daga cikin almajiran da ya yi karambanin tambayarsa, “Wane ne kai?” Sun san cewa Ubangiji ne.</verse>
				<verse number="13">Yesu ya zo, ya ɗauki burodin ya ba su, haka kuma kifin.</verse>
				<verse number="14">Wannan fa shi ne sau na uku da Yesu ya bayyana kansa ga almajiransa bayan an tashe shi daga matattu.</verse>
				<verse number="15">Da suka gama ci, sai Yesu ya ce wa Siman Bitrus, “Siman ɗan Yohanna, kana ƙaunata da gaske fiye da waɗannan?” Ya ce, “I, Ubangiji, ka san cewa ina sonka.” Yesu ya ce, “Ciyar da ʼyaʼyan tumakina.”</verse>
				<verse number="16">Har wa yau Yesu ya ce, “Siman ɗan Yohanna, kana ƙaunata da gaske?” Ya amsa ya ce, “I, Ubangiji, ka san cewa ina sonka.” Yesu ya ce, “Lura da tumakina.”</verse>
				<verse number="17">Sau na uku ya ce masa, “Siman ɗan Yohanna, kana ƙaunata?” Sai Bitrus ya ɓata rai saboda Yesu ya tambaye shi sau na uku, “Kana ƙaunata?” Ya ce, “Ubangiji ka san kome duka; ka san cewa, ina ƙaunarka.” Yesu ya ce, “Ciyar da tumakina.</verse>
				<verse number="18">Gaskiya nake faɗa maka, saʼad da kake saurayi kakan yi wa kanka sutura ka tafi inda ka so; amma saʼad da ka tsufa za ka miƙa hannuwanka, wani dabam yǎ yi maka sutura yǎ kai ka inda ba ka so.”</verse>
				<verse number="19">Yesu ya faɗi wannan ne, don yǎ nuna irin mutuwar da Bitrus zai yi yǎ ɗaukaka Allah. Saʼan nan ya ce masa, “Bi ni!”</verse>
				<verse number="20">Bitrus ya juya ya ga cewa almajirin nan da Yesu yake ƙauna yana binsu. (Wannan ne ya jingina a jikin Yesu saʼad da suke cin abincin yamman nan da ya ce, “Ubangiji wane ne zai bashe ka?”)</verse>
				<verse number="21">Da Bitrus ya gan shi sai ya ce, “Ubangiji, wannan fa?”</verse>
				<verse number="22">Yesu ya amsa, ya ce, “In na so yǎ kasance da rai har in dawo, mene ne naka a ciki? Kai dai bi ni.”</verse>
				<verse number="23">Saboda wannan, jita-jita ta bazu a cikin ʼyanʼuwa cewa wannan almajirin ba zai mutu ba. Amma fa Yesu bai ce ba zai mutu ba; shi dai ya ce, “In na so yǎ kasance da rai har in dawo, mene ne naka a ciki?”</verse>
				<verse number="24">Wannan shi ne almajirin da ya ba da shaida a kan waɗannan abubuwa ya kuma rubuta su. Mun san cewa shaidarsa gaskiya ce.</verse>
				<verse number="25">Yesu ya yi waɗansu abubuwa da yawa kuma. Da a ce an rubuta kowannensu, na tabbata ko duniya duka ba za ta sami wuri saboda littattafan da za a rubuta ba.</verse>
			</chapter>
		</book>
		<book number="44">
			<chapter number="1">
				<verse number="1">A littafina na farko, Tiyofilus, na rubuta game da dukan abin da Yesu ya fara yi da abin da ya koyar</verse>
				<verse number="2">har zuwa ranar da aka ɗauke shi zuwa sama, bayan ya ba da umarnai ta wurin Ruhu Mai Tsarki ga manzannin da ya zaɓa.</verse>
				<verse number="3">Bayan wahalarsa, ya bayyana kansa ga waɗannan mutane ya kuma ba da tabbatattun alamu masu yawa cewa yana da rai. Ya bayyana a gare su har kwana arbaʼin ya kuma yi musu magana game da mulkin Allah.</verse>
				<verse number="4">A wani lokaci, yayinda yake ci tare da su, ya ba su wannan umarni: “Kada ku bar Urushalima, amma ku jira kyautar da Ubana ya yi alkawari, wadda kuka ji na yi magana a kai.</verse>
				<verse number="5">Gama Yohanna ya yi baftisma da ruwa, amma a cikin ʼyan kwanaki za a yi muku baftisma da Ruhu Mai Tsarki.”</verse>
				<verse number="6">Saboda haka, saʼad da suka taru, sai suka tambaye shi, “Ubangiji, a wannan lokaci za ka mayar da mulki ga Israʼila?”</verse>
				<verse number="7">Ya ce musu: “Ba naku ba ne ku san lokatai ko ranakun da Uban ya shirya cikin ikonsa.</verse>
				<verse number="8">Amma ku za ku karɓi iko saʼad da Ruhu Mai Tsarki ya sauka a kanku; za ku kuma zama shaiduna cikin Urushalima, da kuma cikin dukan Yahudiya da Samariya, zuwa kuma iyakar duniya.”</verse>
				<verse number="9">Bayan ya faɗi wannan, sai aka ɗauke shi sama a idanunsu sai wani girgije ya rufe shi daga ganinsu.</verse>
				<verse number="10">Suna zuba ido a bisa, zuwa cikin sararin sama yayinda yake tafiya, nan da nan, sai ga mutane biyu saye da fararen riguna tsaye kusa da su.</verse>
				<verse number="11">Sai suka ce, “Mutanen Galili, don me kuke tsaye a nan kuna duban sararin sama? Wannan Yesu, wanda aka ɗauke daga gare ku zuwa sama, zai komo daidai yadda kuka ga ya tafi sama.”</verse>
				<verse number="12">Sai suka koma Urushalima daga tudun da ake kira Dutsen Zaitun, tafiyar ranar Asabbaci guda daga birnin.</verse>
				<verse number="13">Da suka iso, sai suka hau gidan sama, zuwa ɗakin da suke zama. Waɗanda suka kasance kuwa su ne: Bitrus, Yohanna, Yaƙub da Andarawus; Filibus da Toma, Bartolomeyu da Mattiyu; Yaƙub ɗan Alfayus da Siman Zilot, da kuma Yahuda ɗan Yaƙub.</verse>
				<verse number="14">Waɗannan duka suka duƙufa cikin adduʼa, tare da waɗansu mata da Maryamu mahaifiyar Yesu, da kuma tare da ʼyanʼuwansa.</verse>
				<verse number="15">A waɗancan kwanakin Bitrus ya miƙe tsaye cikin ʼyanʼuwa masu bi (taron da ya yi kusan mutum ɗari da ashirin)</verse>
				<verse number="16">ya ce, “ʼYanʼuwana, dole a cika Nassin nan da Ruhu Mai Tsarki ya yi magana tun da daɗewa ta bakin Dawuda game da Yahuda, wanda ya zama jagora ga waɗanda suka kama Yesu— </verse>
				<verse number="17">dā shi ɗaya ne cikinmu, ya kuma yi hidima a cikin aikin nan.”</verse>
				<verse number="18">(Da ladar da ya samu saboda muguntarsa Yahuda ya sayi wani fili; a can ya fāɗi da kā, jikinsa ya fashe, hanjinsa kuma duk suka zubo.</verse>
				<verse number="19">Kowa a Urushalima ya ji game da wannan, saboda haka suka kira wannan filin Akeldama, da yarensu, wato, Filin Jini.)</verse>
				<verse number="20">Bitrus ya ce, “Gama yana a rubuce a cikin Zabura cewa, “ ‘Bari a wurinsa ya zama babu kowa; kada kowa ya zauna a cikinsa,’ kuma, “ ‘Bari wani ya ɗauki matsayinsa na shugabanci.’</verse>
				<verse number="21">Saboda haka dole a zaɓi ɗaya daga cikin mutanen da suke tare da mu duk lokacin da Ubangiji Yesu yake shiga da fita a cikinmu,</verse>
				<verse number="22">farawa daga baftisma ta Yohanna har zuwa saʼad da aka ɗauke Yesu daga gare mu. Gama dole ɗaya daga waɗannan ya zama shaidar tashinsa daga matattu tare da mu.”</verse>
				<verse number="23">Saboda haka suka gabatar da mutane biyu: Yusuf mai suna Barsabbas (da aka kuma sani da Yustus) da kuma Mattiyas.</verse>
				<verse number="24">Sai suka yi adduʼa suka ce, “Ubangiji, ka san zuciyar kowa. Nuna mana wanne a cikin waɗannan biyu da ka zaɓa</verse>
				<verse number="25">ya karɓi wannan aikin manzanci, wanda Yahuda ya bari don ya tafi wurin da yake nasa.”</verse>
				<verse number="26">Saʼan nan suka jefa ƙuriʼu, ƙuriʼar kuwa ta fāɗo a kan Mattiyas; sai aka sa shi cikin manzannin nan goma sha ɗaya.</verse>
			</chapter>
			<chapter number="2">
				<verse number="1">Da ranar Fentikos ta yi, dukansu suna tare wuri ɗaya.</verse>
				<verse number="2">Ba zato ba tsammani sai aka ji motsi kamar ta babbar iska tana hurowa daga sama ta kuma cika dukan gidan da suke zaune.</verse>
				<verse number="3">Suka ga wani abin da ya yi kama da harsunan wuta, suka rarrabu suna kuma sassauka a kan kowannensu.</verse>
				<verse number="4">Dukansu kuwa suka cika da Ruhu Mai Tsarki suka kuma fara magana da waɗansu harsuna yadda Ruhu ya sa suka iya.</verse>
				<verse number="5">To, a Urushalima akwai Yahudawa masu tsoron Allah, daga kowace ƙasa a duniya.</verse>
				<verse number="6">Da suka ji wannan motsi, taro ya haɗu wuri ɗaya a ruɗe, domin kowannensu ya ji suna magana da yarensa.</verse>
				<verse number="7">Cike da mamaki, suka yi tambaya suna cewa: “Ashe, duk waɗannan mutane masu magana ba Galiliyawa ba ne?</verse>
				<verse number="8">To, yaya kowannenmu yana ji suna yarensa?</verse>
				<verse number="9">Fartiyawa, Medes da Elamawa; mazaunan Mesofotamiya, Yahudiya da Kaffadokiya, Fontus da Asiya,</verse>
				<verse number="10">Firjiya da Famfiliya, Masar da sassa Libiya kusa da Sairin; baƙi daga Roma</verse>
				<verse number="11">(Yahudawa da kuma waɗanda suka tuba suka shiga Yahudanci); Kiretawa da Larabawa-mun ji su suna shelar abubuwan banmamaki na Allah da yarenmu!”</verse>
				<verse number="12">A ruɗe kuma cike da mamaki, suka tambayi junansu cewa, “Mene ne wannan yake nufi?”</verse>
				<verse number="13">Duk da haka waɗansu suka yi musu baʼa suka ce, “Sun yi tatil da ruwan inabi ne.”</verse>
				<verse number="14">Sai Bitrus ya miƙe tsaye tare da Sha Ɗayan nan, ya ɗaga muryarsa ya yi wa taron jawabi ya ce: “ʼYanʼuwana Yahudawa da dukanku da kuke zama cikin Urushalima, bari in bayyana muku wannan: ku saurara da kyau ga abin da zan faɗa.</verse>
				<verse number="15">Waɗannan mutane ba su bugu ba, kamar yadda kuka ɗauka. Yanzu ƙarfe tara na safe ne kawai!</verse>
				<verse number="16">Aʼa, ai, abin da aka yi magana ta bakin annabi Yowel ke nan cewa:</verse>
				<verse number="17">“Allah ya ce, ‘A kwanakin ƙarshe, zan zubo Ruhuna bisa dukan mutane. ʼYaʼyanku maza da mata za su yi annabci, samarinku za su ga wahayoyi, dattawanku kuma za su yi mafarkai.</verse>
				<verse number="18">Kai, har ma a kan bayina, maza da mata, zan zubo Ruhuna a waɗancan kwanaki, za su kuwa yi annabci.</verse>
				<verse number="19">Zan nuna abubuwan banmamaki a sararin sama da alamu a nan ƙasa, jini da wuta da kuma hauhawan hayaƙi.</verse>
				<verse number="20">Za a mai da rana duhu, wata kuma ya zama jini, kafin zuwa rana mai girma da kuma ta ɗaukaka ta Ubangiji.</verse>
				<verse number="21">Kuma duk wanda ya kira bisa sunan Ubangiji zai sami ceto.’</verse>
				<verse number="22">“Mutanen Israʼila, ku saurari wannan: Yesu Banazare shi ne mutumin da Allah ya tabbatar muku ta wurin muʼujizai, ayyukan banmamaki, da kuma alamu, waɗanda Allah ya yi a cikinku ta wurinsa, kamar yadda ku kanku kuka sani.</verse>
				<verse number="23">An ba da wannan mutum gare ku bisa ga nufin Allah da kuma rigyasaninsa, ku kuma tare da taimakon mugayen mutane, kuka kashe shi ta wurin kafa shi a kan gicciye.</verse>
				<verse number="24">Amma Allah ya tashe shi daga matattu, ya ʼyantar da shi daga azabar mutuwa, don ba ya yiwuwa mutuwa ta riƙe shi.</verse>
				<verse number="25">Dawuda ya yi faɗi game da shi, cewa: “ ‘Kullum ina ganin Ubangiji a gabana. Domin yana a hannuna na dama, ba zan jijjigu ba.</verse>
				<verse number="26">Saboda haka, zuciyata na farin ciki, harshena kuma na murna, jikina kuma zai kasance da bege,</verse>
				<verse number="27">gama ba za ka bar ni cikin kabari ba, ba kuwa za ka yarda Mai Tsarkinka yǎ ruɓa ba.</verse>
				<verse number="28">Ka sanar da ni hanyoyin rai, za ka cika ni da farin ciki a gabanka.’</verse>
				<verse number="29">“ʼYanʼuwa, zan iya tabbatar muku gabagaɗi cewa kakanmu Dawuda ya mutu aka kuma binne shi, kabarinsa kuwa yana a nan har yǎ zuwa yau.</verse>
				<verse number="30">Amma shi annabi ne ya kuma san abin da Allah ya yi masa alkawari da rantsuwa cewa zai ɗora ɗaya daga cikin zuriyarsa a kan gadon sarautarsa.</verse>
				<verse number="31">Ganin abin da yake gaba, ya yi magana a kan tashin Kiristi daga matattu cewa, ba a bar shi a kabari ba, jikinsa kuma bai ruɓa ba.</verse>
				<verse number="32">Allah ya tashe wannan Yesu zuwa rai, mu kuwa duk shaidu ne ga wannan.</verse>
				<verse number="33">An ɗaukaka shi zuwa ga hannun dama na Allah, ya karɓi alkawarin Ruhu Mai Tsarki daga Uba, ya kuma zubo abin da yanzu kuke gani kuke kuma ji.</verse>
				<verse number="34">Gama Dawuda bai hau zuwa sama ba, duk da haka ya ce, “ ‘Ubangiji ya ce wa Ubangijina: “Zauna a hannun damana,</verse>
				<verse number="35">sai na mai da abokan gābanka matashin sawunka.” ’</verse>
				<verse number="36">“Saboda haka bari dukan Israʼila su tabbatar da wannan: Allah ya mai da wannan Yesu, da kuka gicciye, Ubangiji da kuma Kiristi.”</verse>
				<verse number="37">Saʼad da mutane suka ji wannan, sai suka soku a zuci sai suka ce wa Bitrus da sauran manzanni, “Yanʼuwa, me za mu yi?”</verse>
				<verse number="38">Bitrus ya amsa, “Ku tuba a kuma yi muku baftisma, kowannenku a cikin sunan Yesu Kiristi domin gafarar zunubanku. Za ku kuwa karɓi kyautar Ruhu Mai Tsarki.</verse>
				<verse number="39">Alkawarin dominku ne da ʼyaʼyanku da kuma dukan waɗanda suke da nesa-domin dukan waɗanda Ubangiji Allahnmu zai kira.”</verse>
				<verse number="40">Da waɗansu kalmomi masu yawa ya gargaɗe su; ya kuma roƙe su cewa, “Ku ceci kanku daga wannan lalataccen zamani.”</verse>
				<verse number="41">Waɗanda suka yarda da saƙonsa kuwa aka yi musu baftisma, a ranar kuwa yawansu ya ƙaru da mutum kusan dubu uku.</verse>
				<verse number="42">Suka ba da kansu ga koyarwar manzanni da kuma ga zumunci, ga gutsuttsura burodin da kuma ga adduʼa.</verse>
				<verse number="43">Kowa ya cika da tsoro, manzannin kuwa suka aikata abubuwan banmamaki da alamu masu yawa.</verse>
				<verse number="44">Dukan masu bi suna tare, suna kuma mallakar kome tare.</verse>
				<verse number="45">Suka dinga sayar da ƙaddarorinsu da kayayyakinsu, suka ba wa kowa gwargwadon bukatarsa.</verse>
				<verse number="46">Kowace rana suka ci gaba da taruwa a filin haikali. Suka gutsuttsura burodi a gidajensu suna cin abinci tare da farin ciki da zuciya ɗaya,</verse>
				<verse number="47">suna yabon Allah suna kuma samun tagomashin dukan mutane. Ubangiji kuwa ya ƙara yawansu kowace rana na waɗanda suke samun ceto.</verse>
			</chapter>
			<chapter number="3">
				<verse number="1">Wata rana, Bitrus da Yohanna suna haurawa zuwa haikali a lokacin adduʼa-da ƙarfe uku na rana.</verse>
				<verse number="2">To, sai ga wani da aka haifa gurgu ana ɗauke da shi zuwa ƙofar haikalin da ake kira Kyakkyawa, inda akan ajiye kowace rana, don ya yi bara daga masu shigowa cikin filayen haikali.</verse>
				<verse number="3">Da ya ga Bitrus da Yohanna suna gab da shiga, sai ya roƙe su kuɗi.</verse>
				<verse number="4">Bitrus kuwa ya kafa masa ido, haka ma Yohanna. Sai Bitrus ya ce, “Dube mu!”</verse>
				<verse number="5">Saboda haka mutumin ya mai da hankalinsa a kansu, yana fata samun wani abu daga gare su.</verse>
				<verse number="6">Sai Bitrus ya ce, “Azurfa ko zinariya ba ni da su, amma abin da nake da shi, shi zan ba ka. A cikin sunan Yesu Kiristi Banazare, ka yi tafiya.”</verse>
				<verse number="7">Ta wurin kama hannunsa na dama, ya taimake shi ya miƙe, nan take ƙafafu da idon sawun mutumin suka yi ƙarfi.</verse>
				<verse number="8">Sai ya yi wuf da ƙafafunsa ya fara tafiya. Ya tafi tare da su ya shiga cikin filayen haikali yana tafiya yana tsalle, yana kuma yabon Allah.</verse>
				<verse number="9">Saʼad da dukan mutane suka gan shi yana tafiya yana yabon Allah,</verse>
				<verse number="10">sai suka gane cewa shi ne mutumin nan wanda dā yake zama yana bara a bakin ƙofar haikalin da ake kira Kyakkyawa, suka kuwa cika da mamaki da tsoro a kan abin da ya faru gare shi.</verse>
				<verse number="11">Tun mai bawan yana riƙe da Bitrus da Yohanna, dukan mutanen suka yi mamaki, suka zo wurinsu a guje a inda ake kira Shirayin Solomon.</verse>
				<verse number="12">Da Bitrus ya ga haka, sai ya ce musu: “Mutanen Israʼila, don me wannan ya ba ku mamaki? Don me kuke ƙallonmu sai ka ce da ikon kanmu ne ko kuwa don ibadarmu ne muka sa wannan mutum ya yi tafiya?</verse>
				<verse number="13">Allah na Ibrahim, Ishaku, da Yaƙub, Allah na kakanninmu, ya ɗaukaka bawansa Yesu. Ku kuka ba da shi domin a kashe, kuka yi mūsun saninsa a gaban Bilatus, ko da yake ya yi niyya ya sake shi.</verse>
				<verse number="14">Kuka yi mūsun sanin Mai Tsarki da Mai Adalci kuka roƙa a sakar muku mai kisankai.</verse>
				<verse number="15">Kuka kashe tushen rai, amma Allah ya tashe shi daga matattu. Mu shaidu ne ga wannan.</verse>
				<verse number="16">Ta wurin bangaskiya cikin sunan Yesu ne wannan mutum da kuke gani kuka kuma sani ya sami ƙarfi. Da sunan Yesu, da kuma bangaskiyar da take samuwa ta wurinsa ne ya ba shi cikakkiyar warkarwa, yadda dukanku kuke gani.</verse>
				<verse number="17">“To, ʼyanʼuwa, na san cewa, kun aikata wannan cikin jahilci ne, yadda shugabanninku suka yi.</verse>
				<verse number="18">Amma ta haka ne Allah ya cika abin da ya rigyafaɗi ta bakin dukan annabawa, cewa, Kiristinsa zai sha wahala.</verse>
				<verse number="19">Saboda haka ku tuba, ku juyo ga Allah, don a shafe zunubanku, don lokatan wartsakewa su zo daga wurin Ubangiji,</verse>
				<verse number="20">don kuma ya iya aika da Kiristi, wanda aka naɗa tun dā saboda ku-Yesu ke nan.</verse>
				<verse number="21">Dole ya kasance a sama, sai lokaci ya yi da Allah zai mai da kome sabo, yadda ya yi alkawari tun dā ta wurin annabawansa masu tsarki.</verse>
				<verse number="22">Gama Musa ya ce, ‘Ubangiji Allahnku zai tasar muku wani annabi kamar ni daga cikin mutanenku; dole ku saurari duk abin da ya faɗa muku.</verse>
				<verse number="23">Duk wanda bai saurare shi ba za a ware shi gaba ɗaya daga mutanensa.’</verse>
				<verse number="24">“Hakika, dukan annabawa daga Samaʼila zuwa gaba, dukansu da suka yi magana, sun rigya faɗin waɗannan kwanaki.</verse>
				<verse number="25">Ku kuwa magādan annabawan ne da kuma na alkawarin da Allah ya yi da kakanninku. Ya ce wa Ibrahim, ‘Ta wurin zuriyarka, dukan kabilan duniya za su sami albarka.’</verse>
				<verse number="26">Da Allah ya tashe bawansa, ya aike shi da fari zuwa gare ku don ya albarkace ku ta wurin juye kowannenku daga mugayen hanyoyinku.”</verse>
			</chapter>
			<chapter number="4">
				<verse number="1">Sai firistoci da shugaban masu gadin haikalin da kuma Sadukiyawa suka hauro wurin Bitrus da Yohanna yayinda suke cikin magana da mutane.</verse>
				<verse number="2">Sun damu ƙwarai da gaske domin manzannin suna koya wa mutane suna kuma shela a cikin Yesu cewa akwai tashin matattu.</verse>
				<verse number="3">Sai suka kama Bitrus da Yohanna, amma da yake yamma ta riga ta yi sai suka sa su cikin kurkuku sai washegari.</verse>
				<verse number="4">Amma da yawa da suka ji saƙon suka gaskata, yawan mutanen kuwa ya ƙaru ya kai wajen dubu biyar.</verse>
				<verse number="5">Washegari, sai masu mulki, dattawa da kuma malaman dokoki suka taru a Urushalima.</verse>
				<verse number="6">Annas babban firist yana nan, haka ma Kayifas Yohanna, Alekzanda da kuma sauran mutanen da suke iyalin babban firist.</verse>
				<verse number="7">Suka sa aka kawo Bitrus da Yohanna a gabansu suka kuma fara yin musu tambayoyi cewa: “Da wane iko ko da wane suna kuka yi wannan?”</verse>
				<verse number="8">Sai Bitrus, cike da Ruhu Mai Tsarki ya ce musu: “Masu mulki da dattawan mutane!</verse>
				<verse number="9">In ana tuhumarmu ne yau saboda alherin da aka yi wa gurgun nan da kuma yadda aka warkar da shi,</verse>
				<verse number="10">to, sai ku san wannan, ku da dukan mutanen Israʼila cewa: Da sunan Yesu Kiristi Banazare, wanda kuka gicciye amma wanda Allah ya tasar daga matattu ne, wannan mutum yake tsaye a gabanku lafiyayye.</verse>
				<verse number="11">Shi ne, “ ‘dutsen da ku magina kuka ƙi, wanda kuwa ya zama dutsen kusurwar gini.’</verse>
				<verse number="12">Ba a samun ceto ta wurin wani dabam, gama babu wani suna a ƙarƙashin sama da aka ba wa mutane wanda ta wurinsa dole mu sami ceto.”</verse>
				<verse number="13">Da suka ga ƙarfin halin Bitrus da Yohanna suka kuma gane cewa su marasa ilimi ne, talakawa kuma, sai suka yi mamaki suka kuma lura cewa waɗannan mutane sun kasance tare da Yesu.</verse>
				<verse number="14">Amma da yake sun ga mutumin da aka warkar yana tsaye a wurin tare da su, sai suka rasa abin faɗi.</verse>
				<verse number="15">Saboda haka suka umarta a fitar da su daga Majalisar, saʼan nan suka yi shawara da juna.</verse>
				<verse number="16">Suka ce, “Me za mu yi da waɗannan mutane? Kowa da yake zama a Urushalima ya san sun yi abin banmamaki, kuma ba za mu iya yin mūsu wannan ba.</verse>
				<verse number="17">Amma don a hana wannan abu daga ƙara bazuwa cikin mutane, dole mu kwaɓe mutanen nan kada su ƙara yi wa kowa magana cikin wannan suna.”</verse>
				<verse number="18">Sai suka sāke kiransu ciki suka kuma umarce su kada su kuskura su yi magana ko su ƙara koyarwa a cikin sunan Yesu.</verse>
				<verse number="19">Amma Bitrus da Yohanna suka amsa, “Ku shariʼanta da kanku ko daidai ne a gaban Allah mu yi muku biyayya maimakon Allah.</verse>
				<verse number="20">Gama ba za mu iya daina yin magana game da abin da muka gani muka kuma ji ba.”</verse>
				<verse number="21">Bayan ƙarin barazana sai suka bar su su tafi. Ba su iya yanke shawara yadda za a hore su ba, domin dukan mutane suna yabon Allah saboda abin da ya faru.</verse>
				<verse number="22">Gama mutumin da ya sami warkarwar banmamaki, shekarunsa sun fi arbaʼin.</verse>
				<verse number="23">Da aka sake su, Bitrus da Yohanna suka koma wajen mutanensu suka ba da labarin duk abin da manyan firistoci da dattawa suka faɗa musu.</verse>
				<verse number="24">Saʼad da suka ji wannan, sai suka ɗaga muryoyinsu gaba ɗaya cikin adduʼa ga Allah, suka ce, “Ya Ubangiji Mai Iko Duka, kai ka halicci sama da ƙasa da kuma teku, da kome da yake cikinsu.</verse>
				<verse number="25">Ka yi magana ta wurin Ruhu Mai Tsarki ta bakin bawanka, kakanmu Dawuda cewa: “ ‘Don me ƙasashe suke fushi, mutane kuma suke ƙulla shawara a banza?</verse>
				<verse number="26">Sarakunan duniya sun ja dāgā, masu mulki kuma sun taru gaba ɗaya, suna gāba da Ubangiji da kuma Shafaffensa.’</verse>
				<verse number="27">Hakika Hiridus da Buntus Bilatus suka haɗu tare da Alʼummai da kuma mutanen Israʼila a wannan birni ne don su ƙulla gāba da bawanka mai tsarki Yesu, wanda ka shafe.</verse>
				<verse number="28">Sun aikata abin da ikonka da kuma nufinka ya riga ya shirya tuntuni zai faru.</verse>
				<verse number="29">Yanzu, Ubangiji, ka dubi barazanansu ka kuma sa bayinka su furta maganarka da iyakar ƙarfin hali.</verse>
				<verse number="30">Ka miƙa hannunka don ka warkar ka kuma yi ayyukan banmamaki da alamu masu banmamaki ta wurin sunan bawanka mai tsarki Yesu.”</verse>
				<verse number="31">Bayan suka yi adduʼa, sai inda suka taru ya jijjigu. Dukansu kuwa suka ciku da Ruhu Mai Tsarki, suka yi ta shaidar maganar Allah babu tsoro.</verse>
				<verse number="32">Dukan masu bi kuwa zuciyarsu ɗaya ne, nufinsu kuwa ɗaya. Babu wani da ya ce abin da ya mallaka nasa ne, amma sun raba kome da suke da shi.</verse>
				<verse number="33">Da iko mai ƙarfi manzanni suka ci gaba da shaidar tashin matattu na Ubangiji Yesu, alheri mai yawa kuwa yana bisansu duka.</verse>
				<verse number="34">Babu mabukata a cikinsu. Lokaci lokaci waɗanda suke da gonaki ko gidaje sukan sayar da su, su kawo kuɗi daga abin da suka sayar,</verse>
				<verse number="35">su ajiye a sawun manzannin, a kuma raba wa kowa gwargwadon bukatarsa.</verse>
				<verse number="36">Yusuf, wani Balawe daga Saifurus, wanda manzanni suke kira Barnabas (wanda yake nufin Ɗan Ƙarfafawa)</verse>
				<verse number="37">ya sayar da wata gonar da ya mallaki ya kuma kawo kuɗin ya ajiye a sawun manzanni.</verse>
			</chapter>
			<chapter number="5">
				<verse number="1">To wani mutum mai suna Ananiyas tare da matarsa Saffiratu, shi ma ya sayar da wata mallakarsa.</verse>
				<verse number="2">Da cikakken sanin matarsa ya ajiye sashi daga cikin kuɗin don kansa, ya kuma kawo sauran ya ajiye a sawun manzanni.</verse>
				<verse number="3">Sai Bitrus ya ce, “Ananiyas, ta yaya Shaiɗan ya cika zuciyarka haka da ka yi wa Ruhu Mai Tsarki ƙarya ka kuma ajiye wa kanka sauran kuɗin da ka karɓa na filin?</verse>
				<verse number="4">Ba naka ba ne kafin ka sayar da shi? Bayan da ka sayar da shi kuma, kuɗin ba naka ba ne? Me ya sa ka yi tunanin yin irin wannan abu? Ba mutum ne ka yi wa ƙarya ba, Allah ne ka yi masa.”</verse>
				<verse number="5">Da Ananiyas ya ji wannan, sai ya fāɗi ya mutu. Sai babbantsoro kuwa ya kama duk waɗanda suka ji abin da ya faru.</verse>
				<verse number="6">Sai samari suka zo gaba, suka naɗe gawarsa, suka fitar da shi suka je suka binne.</verse>
				<verse number="7">Bayan kusan awa uku, sai matarsa ta shigo, ba da sanin abin da ya faru ba.</verse>
				<verse number="8">Bitrus ya tambaye ta, ya ce, “Gaya mini, kuɗin da yake da Ananiyas kuka sayar da filin ke nan?” Ta ce, “I, haka ne muka sayar.”</verse>
				<verse number="9">Bitrus ya ce mata, “Ta yaya kuka yarda ku gwada Ruhun Ubangiji? Duba! Sawun mutanen da suka binne mijinki suna bakin ƙofa, za su kuwa ɗauke ki zuwa waje ke ma.”</verse>
				<verse number="10">Nan take ta fāɗi a ƙafafunsa ta mutu. Sai samarin suka shigo ciki, suka kuwa same ta matacciya, suka ɗauke ta suka kai ta waje suka binne ta kusa da mijinta.</verse>
				<verse number="11">Babbantsoro ya kama dukan ikkilisiya da kuma duk wanda ya ji game da abubuwan nan.</verse>
				<verse number="12">Manzannin suka yi ayyukan da alamu masu banmamaki masu yawa a cikin mutanen. Dukan masu bi kuwa sukan taru a Shirayin Solomon.</verse>
				<verse number="13">Ba wanda ya yi karambanin shiga cikinsu, duk da haka mutane suna girmama su ƙwarai.</verse>
				<verse number="14">Duk da haka, maza da matan da suke gaskata ga Ubangiji sai ƙaruwa suke, suka kuma ƙaru a yawa.</verse>
				<verse number="15">A sakamakon haka, mutane suka kawo marasa lafiya a tituna suka kwantar da su a kan gadaje da tabarmai domin aƙalla inuwar Bitrus za ta bi kan waɗansunsu yayinda yake wucewa.</verse>
				<verse number="16">Jamaʼa ma suka tattaru daga garuruwa kewaye da Urushalima suna kawo marasa lafiyarsu da kuma waɗanda mugayen ruhohi suke damun su, dukansu kuwa suka warke.</verse>
				<verse number="17">Sai babban firist da dukan abokan aikinsa, waɗanda suke na ƙungiyar Sadukiyawa suka cika da kishi.</verse>
				<verse number="18">Suka kama manzannin suka sa su a kurkukun da ake sa kowa da kowa.</verse>
				<verse number="19">Amma da dare wani malaʼikan Ubangiji ya buɗe ƙofofin kurkukun ya fitar da su.</verse>
				<verse number="20">Ya ce, “Ku je ku tsaya a filayen haikali ku sanar wa mutane cikakken saƙon wannan sabon rai.”</verse>
				<verse number="21">Da gari ya waye, sai suka shiga filayen haikali, yadda aka faɗa musu, suka kuwa fara koyar da mutane. Saʼad da babban firist da abokan aikinsa suka iso, sai suka kira Majalisa gaba ɗaya-dukan dattawan Israʼila-suka kuma aika kurkuku a zo da manzannin.</verse>
				<verse number="22">Amma da dogarawan suka iso kurkukun, ba su same su a can ba. Saboda haka suka dawo suka ba da labari, suka ce,</verse>
				<verse number="23">“Mun iske kurkukun a kulle sosai, da masu gadi suna tsaye a bakin ƙofofin; amma da muka buɗe su, sai muka tarar ba kowa a ciki.”</verse>
				<verse number="24">Da jin wannan labari, sai shugaban masu gadin haikali da manyan firistocin suka ruɗe, suna tunanin abin da wannan alʼamari zai zama.</verse>
				<verse number="25">Sai wani ya zo ya ce, “Ga shi! Mutanen da kuka sa a kurkuku suna tsaye a filayen haikali suna koya wa mutane.”</verse>
				<verse number="26">Da wannan, shugaban ya tafi tare da dogarawansa suka kawo manzannin. Sun kawo su amma fa ba ƙarfi da yaji ba, don suna tsoro kada mutane su jajjefe su da duwatsu.</verse>
				<verse number="27">Da suka kawo manzannin, sai suka sa su suka bayyana a gaban Majalisar don babban firist ya tuhume su.</verse>
				<verse number="28">Ya ce, “Mun kwaɓe ku da gaske kada ku ƙara koyarwa cikin wannan suna, duk da haka kun cika Urushalima da koyarwarku, har ma kuna so ku ɗora mana laifin jinin mutumin nan.”</verse>
				<verse number="29">Bitrus da sauran manzannin suka amsa suka ce: “Dole ne mu yi wa Allah biyayya a maimakon mutane!</verse>
				<verse number="30">Allahn kakanninmu ya ta da Yesu daga matattu-wanda kuka kashe ta wurin ratayewa a bisan itace.</verse>
				<verse number="31">Allah ya ɗaukaka shi zuwa hannun damansa a matsayin Yerima da Mai Ceto don ya kawo tuba da gafarar zunubai ga Israʼila.</verse>
				<verse number="32">Mu shaidu ne ga waɗannan abubuwa, haka kuma Ruhu Mai Tsarki, wanda Allah ya ba wa waɗanda suke yin masa biyayya.”</verse>
				<verse number="33">Da suka ji haka, sai suka yi fushi suka so su kashe su.</verse>
				<verse number="34">Amma wani Bafarisiyen da ake kira Gamaliyel, wani malamin doka, wanda dukan mutane ke girmamawa, ya miƙe tsaye a Majalisar ya umarta a fitar da mutanen waje na ɗan lokaci.</verse>
				<verse number="35">Saʼan nan ya yi musu jawabi ya ce: “Mutanen Israʼila, ku yi kula da kyau da abin da kuke niyyar yi wa mutanen nan.</verse>
				<verse number="36">Kwanan baya, Teyudas ya ɓullo, yana cewa wai shi wani mutum ne, kuma wajen mutane ɗari huɗu suka bi shi. Aka kuwa kashe shi, dukan masu binsa kuwa suka watse, kome ya wargaje.</verse>
				<verse number="37">Bayansa, Yahuda mutumin Galili ya ɓullo a kwanakin ƙidaya, ya jagoranci mutane cikin tawaye. Shi ma aka kashe shi, dukan mabiyansa kuma aka watsar da su.</verse>
				<verse number="38">Saboda haka, a wannan batu na yanzu, ina ba ku shawara: Ku ƙyale mutanen nan! Ku bar su su tafi! Gama in manufarsu ko ayyukansu na mutum ne, ai, zai rushe.</verse>
				<verse number="39">Amma in daga Allah ne, ba za ku iya hana waɗannan mutane ba, za ku dai sami kanku kuna gāba da Allah ne.”</verse>
				<verse number="40">Jawabinsa ya rinjaye su. Suka kirawo manzannin suka sa aka yi musu bulala. Saʼan nan suka kwaɓe su kada su ƙara magana a cikin sunan Yesu, suka kuma bar su suka tafi.</verse>
				<verse number="41">Manzannin suka bar Majalisar, suna farin ciki domin an ga sun cancanta a kunyata su saboda Sunan nan.</verse>
				<verse number="42">Kowace rana, a filayen haikali da kuma gida gida, ba su fasa koyarwa da kuma shelar labari mai daɗi cewa Yesu shi ne Kiristi ba.</verse>
			</chapter>
			<chapter number="6">
				<verse number="1">A waɗannan kwanaki, saʼad da yawan almajirai suke ƙaruwa, sai Yahudawan da suke Helenawa a cikinsu suka yi gunaguni a kan Yahudawan da suke Ibraniyawa domin ba a kula da gwaurayensu a wajen raba abinci na yau da kullum.</verse>
				<verse number="2">Saboda haka Sha Biyun nan suka tara dukan almajirai wuri ɗaya, suka ce, “Bai zai yi kyau mu bar hidimar maganar Allah don mu shiga hidimar abinci ba.</verse>
				<verse number="3">ʼYanʼuwa, ku zaɓi mutum bakwai daga cikinku waɗanda aka sani suna cike da Ruhu da kuma hikima. Mu kuwa za mu danƙa musu wannan aiki</verse>
				<verse number="4">mu kuwa mu mai da halinmu ga yin adduʼa da kuma hidimar maganar Allah.”</verse>
				<verse number="5">Wannan shawarar kuwa ta gamshi dukan ƙungiyar. Sai suka zaɓi Istifanus, mutumin da yake cike da bangaskiya da kuma Ruhu Mai Tsarki; da Filibus, Burokorus, Nikano, Timon, Farmenas, da Nikolas daga Antiyok, wanda ya tuba zuwa Yahudanci.</verse>
				<verse number="6">Suka gabatar da waɗannan mutane wa manzanni, waɗanda kuwa suka yi adduʼa, suka ɗibiya hannuwansu a kansu.</verse>
				<verse number="7">Saboda haka maganar Allah ta yaɗu. Yawan almajirai a Urushalima kuwa ya yi saurin ƙaruwa, firistoci masu yawa kuma suka zama masu biyayya ga wannan bangaskiya.</verse>
				<verse number="8">To, Istifanus, mutum cike da alheri da ikon Allah, ya aikata manyan ayyukan da alamu masu banmamaki a cikin mutane.</verse>
				<verse number="9">Sai hamayya ta taso daga ʼyan ƙungiyar Majamiʼa na ʼYantattu (kamar yadda ake kiransu)--Yahudawan Sairin da Alekzandariya da kuma lardunan Silisiya da Asiya. Mutanen nan suka fara muhawwara da Istifanus,</verse>
				<verse number="10">amma ba su iya cin nasara kan hikimarsa ko kuma a kan Ruhu wanda ta wurinsa ne ya magana ba.</verse>
				<verse number="11">Saʼan nan a asirce suka zuga waɗansu mutane su ce, “Mun ji Istifanus ya faɗa kalmomin saɓo game da Musa da kuma Allah.”</verse>
				<verse number="12">Ta haka suka ta da hankalin mutane da dattawa da kuma malaman dokoki. Suka kama Istifanus suka kawo shi a gaban Majalisa.</verse>
				<verse number="13">Suka kawo masu ba da shaidar ƙarya, waɗanda suka ba da shaida cewa, “Wannan mutum ba ya rabuwa da maganar banza a kan wurin nan mai tsarki da kuma doka.</verse>
				<verse number="14">Gama mun ji shi yana cewa wannan Yesu Banazare zai rushe wurin nan ya kuma canja alʼadun da Musa ya ba mu.”</verse>
				<verse number="15">Dukan waɗanda suke zaune a Majalisar suka kafa wa Istifanus ido, suka kuma ga fuskarsa ta yi kama da ta malaʼika.</verse>
			</chapter>
			<chapter number="7">
				<verse number="1">Sai babban firist ya tambaye shi ya ce, “Waɗannan zargen gaskiya ne?”</verse>
				<verse number="2">Game da wannan ya amsa, ya ce: “ʼYanʼuwa da ubanni, ku saurare ni! Allah mai ɗaukaka ya bayyana ga kakanmu Ibrahim yayinda yake a ƙasar Mesofotamiya tukuna, kafin ya yi zama a Haran.</verse>
				<verse number="3">Allah ya ce, ‘Ka bar ƙasarka da kuma mutanenka, ka tafi ƙasar da zan nuna maka.’</verse>
				<verse number="4">“Saboda haka ya bar ƙasar Kaldiyawa ya kuma yi zama a Haran. Bayan mutuwar mahaifinsa, Allah ya aikar da shi wannan ƙasar da yanzu kuke zama.</verse>
				<verse number="5">Bai ba shi gādo a nan ba, ko taki ɗaya na ƙasa. Amma Allah ya yi masa alkawari cewa shi da zuriyarsa masu zuwa bayansa za su mallaki ƙasar, ko da yake a lokacin Ibrahim ba shi da yaro.</verse>
				<verse number="6">Allah ya yi magana da shi ta haka: ‘Zuriyarka za su yi baƙunci a wata ƙasar da ba tasu ba, za su yi bauta su kuma sha wulaƙanci har shekara ɗari huɗu.</verse>
				<verse number="7">Amma zan hore ƙasar da suka bauta wa.’ Allah ya ce, ‘kuma daga baya za su fita daga wannan ƙasa su kuma yi mini sujada a wannan wuri.’</verse>
				<verse number="8">Saʼan nan ya yi wa Ibrahim alkawari game da kaciya. Ibrahim kuwa ya zama mahaifin Ishaku ya kuma yi masa kaciya kwana takwas bayan haihuwarsa. Daga baya Ishaku ya zama mahaifin Yaƙub, Yaƙub kuma ya zama mahaifin kakanninmu sha biyun nan.</verse>
				<verse number="9">“Domin kakanninmu sun ji kishin Yusuf, sai suka sayar da shi bawa zuwa Masar. Amma Allah ya kasance tare da shi</verse>
				<verse number="10">ya kuma cece shi daga dukan wahalolinsa. Ya ba wa Yusuf hikima ya kuma sa ya sami farin jini a wurin Firʼauna, sarkin Masar; saboda haka ya mai da shi mai mulki a kan Masar da kuma dukan fadarsa.</verse>
				<verse number="11">“Sai yunwa ta auko wa dukan Masar da Kanʼana, ta kawo wahala mai tsanani, kakanninmu ba su iya samun abinci ba.</verse>
				<verse number="12">Saʼad da Yaƙub ya ji cewa akwai hatsi a Masar, sai ya aiki kakanninmu ziyararsu ta farko.</verse>
				<verse number="13">A ziyararsu ta biyu, Yusuf ya faɗa wa ʼyanʼuwansa wane ne shi, Firʼauna kuwa ya sami sani game da iyalin Yusuf.</verse>
				<verse number="14">Bayan wannan, Yusuf ya aika a zo da mahaifinsa Yaƙub da dukan iyalinsa, gaba ɗaya dai mutum sabaʼin da biyar ne.</verse>
				<verse number="15">Sai Yaƙub ya gangara zuwa Masar, inda shi da kuma kakanninmu suka mutu.</verse>
				<verse number="16">Aka dawo da gawawwakinsu Shekem aka binne su a kabarin da Ibrahim ya saya daga wurin ʼyaʼyan Hamor da waɗansu kuɗi a Shekem.</verse>
				<verse number="17">“Da lokaci ya yi kusa da Allah zai cika alkawarin da ya yi wa Ibrahim, sai yawan mutanenmu da suke a Masar ya ƙaru ƙwarai.</verse>
				<verse number="18">Saʼan nan wani sarki, wanda bai san kome game da Yusuf ba, ya zama mai mulkin Masar.</verse>
				<verse number="19">Ya kuwa wulaƙanta mutanenmu sosai, ya kuma gwada wa kakanni-kakanninmu azaba ta wurin tilasta su su zubar da sababbin jariransu, don su mutu.</verse>
				<verse number="20">“A lokacin nan aka haifi Musa, shi kuwa ba kamar sauran jarirai ba ne. Wata uku aka yi renonsa a gidan mahaifinsa.</verse>
				<verse number="21">Saʼad da aka ajiye shi a waje, diyar Firʼauna ta ɗauke shi ta kuma rene shi kamar ɗanta.</verse>
				<verse number="22">Musa ya sami ilimi cikin dukan hikimar Masarawa ya kuma zama mai iko cikin magana da ayyuka.</verse>
				<verse number="23">“Da Musa ya cika shekara arbaʼin da haihuwa, sai ya yanke shawara yǎ ziyarci ʼyanʼuwansa Israʼilawa.</verse>
				<verse number="24">Ya ga ɗayansu yana shan wulaƙanci a hannun wani mutumin Masar, sai ya je ya kāre shi, ya rama masa ta wurin kashe mutumin Masar ɗin.</verse>
				<verse number="25">Musa ya yi tsammani mutanensa za su gane cewa, Allah yana amfani da shi don ya cece su, amma ba su gane ba.</verse>
				<verse number="26">Washegari, Musa ya sadu da Israʼilawa biyu suna faɗa. Ya yi ƙoƙari ya sasanta su, yana cewa, ‘Ku mutane, ku ʼyanʼuwa ne, don me kuke so ku cutar da juna?’</verse>
				<verse number="27">“Amma mutumin da yake wulaƙanta ɗayan, ya tura Musa a gefe ya ce, ‘Wa ya mai da kai mai mulki, da alƙali a kanmu?</verse>
				<verse number="28">Kana so ka kashe ni kamar yadda ka kashe mutumin Masar nan na jiya?’</verse>
				<verse number="29">Saʼad da Musa ya ji haka, sai ya gudu zuwa ƙasar Midiyan, inda ya yi baƙunci, ya kuma haifi ʼyaʼya biyu maza.</verse>
				<verse number="30">“Bayan shekaru arbaʼin suka wuce, sai malaʼika ya bayyana ga Musa cikin harshen wuta a ɗan itace a hamada kusa da Dutsen Sinai.</verse>
				<verse number="31">Saʼad da ya ga haka, ya yi mamakin abin da ya gani. Da ya yi kusa domin ya duba sosai, sai ya ji muryar Ubangiji ta ce:</verse>
				<verse number="32">‘Ni ne Allahn kakanninka, Allah na Ibrahim, Ishaku, da kuma Yaƙub.’ Sai Musa ya yi rawan jiki don tsoro, bai kuwa yi karambanin dubawa ba.</verse>
				<verse number="33">“Saʼan nan Ubangiji ya ce masa, ‘Ka cire takalmanka; wurin da kake tsayen nan mai tsarki ne.</verse>
				<verse number="34">Hakika na ga wulaƙancin da ake yi wa mutanena a Masar. Na ji nishinsu na kuma sauka domin in ʼyantar da su. Yanzu ka zo, zan aike ka ka koma Masar.’</verse>
				<verse number="35">“Wannan Musa ɗin da suka ƙi suna cewa, ‘Wa ya mai da kai mai mulki da kuma alƙali?’ Allah da kansa ya aike shi, ta wurin malaʼikan da ya bayyana a gare shi a ɗan itace, yǎ zama mai mulkinsu, da kuma mai cetonsu.</verse>
				<verse number="36">Ya fitar da su daga Masar ya kuma yi ayyukan da abubuwan banmamaki a Masar, a Jan Teku, da kuma cikin hamada har shekara arbaʼin.</verse>
				<verse number="37">“Wannan Musa ne ya faɗa wa Israʼilawa cewa, ‘Allah zai aika muku wani annabi kamar ni daga cikin mutanenku.’</verse>
				<verse number="38">Ya kasance a cikin taron nan a hamada, tare da malaʼikan da ya yi magana da shi a Dutsen Sinai, da kuma tare da kakanninmu; ya kuma karɓi kalmomi masu rai don ya miƙa mana.</verse>
				<verse number="39">“Amma kakanninmu suka ƙi yin masa biyayya. A maimakon haka, sai suka ƙi shi a cikin zuciyarsu kuwa suka koma Masar.</verse>
				<verse number="40">Suka ce wa Haruna, ‘Ka yi mana allolin da za su yi mana jagora. Game da wannan Musa ɗin wanda ya fitar da mu daga Masar-ba mu san abin da ya faru da shi ba!’</verse>
				<verse number="41">A lokacin ne suka ƙera gunki mai siffar ɗan maraƙi. Suka kawo masa hadayu suka kuma yi bikin girmama abin da suka ƙera da hannuwansu.</verse>
				<verse number="42">Sai Amma Allah ya juya musu baya ya kuma ba da su ga bautar abubuwan da suke a sararin sama. Wannan ya yi daidai da abin da yake a rubuce a cikin littafin annabawa, cewa: “ ‘Kun kawo mini hadayu da sadakoki shekaru arbaʼin cikin, hamada, Ya gidan Israʼila?</verse>
				<verse number="43">Kun ɗaukaka gidan tsafin Molek, da tauraron allahnku Refan, gumakan da kuka ƙera don ku yi musu sujada. Saboda haka zan aike ku zuwa bauta’ gaba da Babilon.</verse>
				<verse number="44">“Kakanni-kakanninmu suna da Wuri mai tsarki na Shaida tare da su a hamada. An yi shi bisa ga yadda Allah ya umarci Musa, bisa ga zānen da ya gani.</verse>
				<verse number="45">Bayan sun gāji Wuri mai tsarkin nan, kakanninmu a ƙarƙashin jagorancin Yoshuwa suka kawo shi tare da su, lokacin da suka ƙwace ƙasar daga alʼumman da Allah ya kora a idanunsu. Wuri mai tsarki ɗin ya kasance a ƙasar har zamanin Dawuda,</verse>
				<verse number="46">wanda ya sami tagomashi daga Allah, ya kuma nemi yǎ yi wa Allah na Yaƙub wurin zama.</verse>
				<verse number="47">Amma Solomon ne ya gina masa gida.</verse>
				<verse number="48">“Duk da haka, Mafi Ɗaukaka ba ya zama a gidajen da mutane suka gina. Kamar yadda annabi ya faɗi cewa:</verse>
				<verse number="49">“ ‘Sama ne kursiyina, duniya kuma wurin ajiye tafin ƙafata. Wane irin gida za ka gina mini? Ko kuwa ina wurin hutuna zai kasance? In ji Ubangiji.</verse>
				<verse number="50">Ba hannuna ne ya yi dukan waɗannan abubuwa ba?’</verse>
				<verse number="51">“Ku mutane masu taurin kai, da zukata da kuma kunnuwa marasa kaciya! Kuna kama da kakanninku: Kullum kuna tsayayya da Ruhu Mai Tsarki!</verse>
				<verse number="52">An yi wani annabin da kakanninku ba su tsananta wa ba? Sun ma kashe waɗanda suka yi maganar zuwan Mai Adalcin nan. Yanzu kuwa kun bashe shi kuka kuma kashe shi— </verse>
				<verse number="53">ku da kuka karɓi dokar da aka sa a aiki ta wurin malaʼiku amma ba ku yi biyayya da ita ba.”</verse>
				<verse number="54">Da suka ji haka, sai suka yi fushi suka ciji haƙoransu.</verse>
				<verse number="55">Amma Istifanus, cike da Ruhu Mai Tsarki, ya dubi sama ya kuma ga ɗaukakar Allah, da Yesu kuma tsaye a hannun dama na Allah.</verse>
				<verse number="56">Ya ce, “Ga shi, na ga sama a buɗe da kuma Ɗan Mutum tsaye a hannun dama na Allah.”</verse>
				<verse number="57">Da jin haka sai suka tattoshe kunnuwansu, suka kuma yi ihu da ƙarfi sosai, suka aukar masa gaba ɗaya.</verse>
				<verse number="58">Suka ja shi zuwa bayan birnin suka kuma yi ta jifansa da duwatsu. Ana cikin haka, shaidun suka ajiye tufafinsu a wurin wani saurayi mai suna Shawulu.</verse>
				<verse number="59">Yayinda suke cikin jifansa, sai Istifanus ya yi adduʼa ya ce, “Ubangiji Yesu, ka karɓi ruhuna.”</verse>
				<verse number="60">Saʼan nan ya durƙusa ya ɗaga murya ya ce, “Ubangiji, kada ka riƙe wannan zunubi a kansu.” Da ya faɗi haka, sai ya yi barci.</verse>
			</chapter>
			<chapter number="8">
				<verse number="1">Shawul kuwa yana can, yana tabbatar da mutuwarsa. A wannan rana wani babban tsanani ya auka wa ikkilisiyar da take a Urushalima, sai duka suka warwatsu koʼina a Yahudiya da Samariya, manzanni kaɗai ne suka rage.</verse>
				<verse number="2">Mutane masu tsoron Allah suka binne Istifanus suka kuma yi makoki ƙwarai dominsa.</verse>
				<verse number="3">Amma Shawul ya fara hallaka ikkilisiya. Yana shiga gida-gida, yana jan maza da mata yana jefa su cikin kurkuku.</verse>
				<verse number="4">Waɗanda aka wartsar suka yi ta waʼazin maganar a duk inda suka tafi.</verse>
				<verse number="5">Filibus ya gangara zuwa wani birni a Samariya ya kuma yi shelar Kiristi a can.</verse>
				<verse number="6">Saʼad da taron mutane suka ji Filibus suka kuma ga abubuwan banmamakin da ya yi, sai duk suka mai da hankali sosai ga abin da ya faɗa.</verse>
				<verse number="7">Mugayen ruhohi suka fiffito suna kururuwa daga cikin mutane da yawa, shanyayyu da guragu masu yawa suka sami warkarwa.</verse>
				<verse number="8">Saboda haka aka yi farin ciki ƙwarai a birnin.</verse>
				<verse number="9">To, akwai wani mutum mai suna Siman wanda ya kwana biyu yana yin sihiri a birnin har ya ba wa duk mutanen Samariya mamaki. Ya kuma yi taƙama cewa shi wani mai girma ne,</verse>
				<verse number="10">dukan mutane kuwa, manyan da ƙanana, suka mai da hankali gare shi suka kuma ce, “Mutumin nan shi ne ikon Allah da aka sani a matsayin Iko Mai Girma”</verse>
				<verse number="11">Suka bi shi domin ya daɗe yana ba su mamaki da sihirinsa.</verse>
				<verse number="12">Amma da suka gaskata da Filibus saʼad da yake waʼazin labari mai daɗi na mulkin Allah da kuma sunan Yesu Kiristi, sai aka yi musu baftisma, maza da mata.</verse>
				<verse number="13">Siman kansa ya gaskata aka kuma yi masa baftisma. Ya kuma bi Filibus koʼina, yana mamakin manyan alamu da ayyukan banmamakin da ya gani.</verse>
				<verse number="14">Saʼad da manzannin da suke a Urushalima suka ji cewa Samariya ta karɓi maganar Allah, sai suka aika musu da Bitrus da Yohanna.</verse>
				<verse number="15">Da suka iso, sai suka yi musu adduʼa domin su karɓi Ruhu Mai Tsarki,</verse>
				<verse number="16">domin Ruhu Mai Tsarki bai riga ya sauka wa waninsu ba tukuna, an dai yi musu baftisma ne kawai a cikin sunan Ubangiji Yesu.</verse>
				<verse number="17">Saʼan nan Bitrus da Yohanna suka ɗibiya hannuwansu a kansu, suka kuwa karɓi Ruhu Mai Tsarki.</verse>
				<verse number="18">Saʼad da Siman ya ga cewa ana ba da Ruhu ta wurin ɗibiya hannuwan manzannin, sai ya miƙa musu kuɗi,</verse>
				<verse number="19">ya ce, “Ni ma ku ba ni wannan iyawa don kowa na ɗibiya wa hannuwana yǎ karɓi Ruhu Mai Tsarki.”</verse>
				<verse number="20">Bitrus ya amsa, ya ce: “Bari kuɗinka ya hallaka tare da kai, domin ka yi tsammani za ka iya saya kyautar Allah da kuɗi!</verse>
				<verse number="21">Ba ruwanka da wannan hidimar, domin zuciyarka ba daidai take a gaban Allah ba.</verse>
				<verse number="22">Ka tuba daga wannan mugunta ka kuma yi adduʼa ga Ubangiji. Wataƙila zai gafarta maka don irin tunanin da yake a zuciyarka.</verse>
				<verse number="23">Gama na lura kana cike da ɗacin rai kana kuma ɗaure cikin zunubi.”</verse>
				<verse number="24">Sai Siman ya amsa, ya ce, “Ku yi adduʼa ga Ubangiji saboda ni don kada ko ɗaya daga cikin abin da ka faɗa ya same ni.”</verse>
				<verse number="25">Saʼad da suka yi shaidar suka kuma yi shelar maganar Ubangiji, sai Bitrus da Yohanna suka koma Urushalima, suna waʼazin bishara a ƙauyukan Samariya masu yawa.</verse>
				<verse number="26">To wani malaʼikan Ubangiji ya ce wa Filibus, “Ka yi kudu zuwa hanyar-hanyar hamada-da ta gangara daga Urushalima zuwa Gaza.”</verse>
				<verse number="27">Saboda haka ya kama hanya, a kan hanyarsa kuwa sai ya sadu da wani mutumin Itiyofiya, wanda yake bābā, hafsa mai muhimmanci wanda yake lura da dukan maʼajin Kandas, sarauniyar mutanen Itiyofiya. Mutumin nan ya tafi Urushalima ne domin yin sujada,</verse>
				<verse number="28">a kan hanyarsa ta komawa gida kuwa yana zaune bisan karusarsa yana karatun littafin annabin Ishaya.</verse>
				<verse number="29">Sai Ruhu ya ce wa Filibus, “Matsa wurin karusan nan ka yi kusa da ita.”</verse>
				<verse number="30">Sai Filibus ya ruga zuwa wajen karusar ya kuma ji mutumin yana karatun littafin annabin Ishaya. Filibus ya yi tambaya, ya ce, “Ka fahimci abin da kake karantawa?”</verse>
				<verse number="31">Sai ya ce, “Ina fa zan iya, in ba dai wani ya fassara mini ba?” Saboda haka sai ya gayyaci Filibus yǎ hau yǎ zauna tare da shi.</verse>
				<verse number="32">Bābān yana karanta wannan Nassin: “An ja shi kamar tunkiya zuwa mayanka, kuma kamar ɗan rago a hannun mai askin gashinsa yake shiru, haka kuwa bai buɗe bakinsa ba.</verse>
				<verse number="33">A cikin wulakacinnsa aka hana masa gaskiya. Wa zai iya yin zancen zuriyarsa? Gama an ɗauke ransa daga duniya.”</verse>
				<verse number="34">Sai bābān ya tambayi Filibus ya ce, “Ka gaya mini, ina roƙonka, annabin yana magana a kan wane ne, kansa ne, ko kuwa wani dabam?”</verse>
				<verse number="35">Saʼan nan Filibus ya fara da wannan Nassi ɗin ya kuma fada masa labari mai daɗi game da Yesu.</verse>
				<verse number="36">Yayinda suke cikin tafiya a kan hanya, sai suka iso wani wurin ruwa bābān nan ya ce, “Duba, ga ruwa. Me zai hana a yi mini baftisma?”</verse>
				<verse number="37"></verse>
				<verse number="38">Ya kuwa ba da umarni a tsai da karusar. Saʼan nan da Filibus da bābān suka gangara zuwa cikin ruwan Filibus kuwa ya yi masa baftisma.</verse>
				<verse number="39">Saʼad da suka fita daga cikin ruwan, sai Ruhun Ubangiji ya fyauce Filibus, bābān kuwa bai ƙara ganinsa ba, amma ya ci gaba da tafiyarsa yana farin ciki.</verse>
				<verse number="40">Filibus kuwa ya fito a Azotus, ya yi ta zagawa, yana waʼazin bishara a dukan garuruwan sai da ya kai Kaisariya.</verse>
			</chapter>
			<chapter number="9">
				<verse number="1">Ana cikin haka, Shawul ya ɗage yana barazana yin kisa da tsananta wa almajiran Ubangiji. Sai ya je wurin babban firist</verse>
				<verse number="2">ya roƙe shi ya ba shi wasiƙu zuwa majamiʼun Damaskus, don in ya sami wani a wurin wanda yake bin wannan Hanya, ko maza ko mata, yǎ kama su a matsayin ʼyan kurkuku yǎ kai Urushalima.</verse>
				<verse number="3">Da ya yi kusa da Damaskus a kan hanyarsa, ba zato ba tsammani sai wani haske daga sama ya haskaka kewaye da shi.</verse>
				<verse number="4">Sai ya fāɗi a ƙasa ya kuma ji wata murya ta ce masa, “Shawul, Shawul, don me kake tsananta mini?”</verse>
				<verse number="5">Shawul ya yi tambaya, ya ce, “Wane ne kai, ya Ubangiji?” Ya amsa ya ce, “Ni ne Yesu wanda kake tsananta wa.”</verse>
				<verse number="6">“Yanzu ka tashi ka shiga cikin birnin, za a kuma gaya maka abin da dole za ka yi.”</verse>
				<verse number="7">Mutanen da suke tafiya tare da Shawul suka rasa bakin magana; sun ji muryar amma ba su ga kowa ba.</verse>
				<verse number="8">Shawul ya tashi daga ƙasa, amma saʼad da ya buɗe idanunsa bai iya ganin wani abu ba. Saboda haka aka kama hannunsa aka yi masa jagora zuwa cikin Damaskus.</verse>
				<verse number="9">Kwana uku yana a makance, bai ci ba bai kuma sha kome ba.</verse>
				<verse number="10">A Damaskus kuwa akwai wani almajiri mai suna Ananiyas. Ubangiji ya kira shi a cikin wahayi, ya ce, “Ananiyas!” Ananiyas ya amsa, “Ga ni, ya Ubangiji.”</verse>
				<verse number="11">Ubangiji ya ce masa, “Je gidan Yahuda da yake a Miƙaƙƙen Titi ka yi tambaya ko akwai wani mutum daga Tarsus mai suna Shawul, gama ga shi yana adduʼa.</verse>
				<verse number="12">Cikin wahayi ya ga wani mutum mai suna Ananiyas ya zo ya sa hannuwansa a kansa don ya sāke samun ganin gari.”</verse>
				<verse number="13">Ananiyas ya amsa, ya ce, “Ubangiji, na ji labarin mutumin nan sosai da kuma duk lahanin da ya yi wa tsarkakanka a Urushalima.</verse>
				<verse number="14">Ga shi kuma ya zo nan da izinin manyan firistoci, don ya kama duk wanda yake kiran bisa sunanka.”</verse>
				<verse number="15">Amma Ubangiji ya ce wa Ananiyas, “Je ka! Wannan mutum zaɓaɓɓen kayan aikina ne don ya kai sunana a gaban Alʼummai da sarakunansu da kuma a gaban mutanen Israʼila.</verse>
				<verse number="16">Zan nuna masa wahalar da dole zai sha saboda sunana.”</verse>
				<verse number="17">Saʼan nan Ananiyas ya tafi gidan ya kuma shiga ciki. Da ya sa hannuwansa a kan Shawul, sai ya ce, “Ɗanʼuwana Shawul, Ubangiji-Yesu, wanda ya bayyana a gare ka a kan hanya yayinda kake zuwa nan-ya aiko ni domin ka sāke gani a kuma cika ka da Ruhu Mai Tsarki.”</verse>
				<verse number="18">Nan da nan, sai wani abu kamar ɓawo ya fāɗo daga idanun Shawul, ya kuma sāke iya ganin gari. Sai ya tashi aka kuma yi masa baftisma,</verse>
				<verse number="19">bayan ya ci abinci, sai sāke samun ƙarfi. Shawul ya yi kwanaki masu yawa tare da almajiran da suke a Damaskus.</verse>
				<verse number="20">Nan take ya fara waʼazi cikin majamiʼu cewa Yesu Ɗan Allah ne.</verse>
				<verse number="21">Dukan waɗanda suka ji shi suka yi mamaki suka ce, “Ba shi ne mutumin da ya ta da na zaune tsaye a kan masu kira bisa ga wannan sunan a Urushalima ba? Ba ya zo nan ne don ya kai su a matsayin ʼyan kurkuku ga manyan firistoci ba?”</verse>
				<verse number="22">Duk da haka Shawul ya yi ta ƙara ƙarfi, ya kuma rikitar da Yahudawan da suke zaune a Damaskus, ta wurin tabbatar musu cewa, Yesu shi ne Kiristi.</verse>
				<verse number="23">Bayan kwanaki masu yawa, sai Yahudawa suka haɗa baki su kashe shi,</verse>
				<verse number="24">amma Shawul ya sami labarin shirinsu. Dare da rana suka yi fakonsa a ƙofofin birnin don su kashe shi.</verse>
				<verse number="25">Amma almajiransa suka ɗauke shi da dare suka saukar da shi a cikin kwando ta taga a katanga.</verse>
				<verse number="26">Da ya zo Urushalima, ya yi ƙoƙarin shiga cikin almajiran amma dukansu suka ji tsoronsa, ba su gaskata cewa tabbatacce shi almajiri ba ne.</verse>
				<verse number="27">Amma Barnabas ya ɗauke shi ya kawo shi wurin manzanni. Ya gaya musu yadda Shawul a kan hanyarsa ya ga Ubangiji kuma cewa Ubangiji ya yi magana da shi, da yadda a Damaskus ya yi waʼazi ba tsoro a cikin sunan Yesu.</verse>
				<verse number="28">Saboda haka Shawul ya zauna tare da su yana kai da kawowa a sake a cikin Urushalima, yana magana gabagaɗi a cikin sunan Ubangiji.</verse>
				<verse number="29">Ya yi magana ya kuma yi muhawwara da Yahudawa masu jin Helenanci, amma suka yi ƙoƙarin kashe shi.</verse>
				<verse number="30">Saʼad da ʼyanʼuwa suka sami labarin wannan, sai suka ɗauke shi zuwa Kaisariya suka aika da shi Tarsus.</verse>
				<verse number="31">Saʼan nan ikkilisiya koʼina a Yahudiya, Galili da kuma Samariya ta sami salama. Ta yi ƙarfi; ta kuma ƙarfafa ta wurin Ruhu Mai Tsarki, ta ƙaru sosai tana rayuwa cikin tsoron Ubangiji.</verse>
				<verse number="32">Da Bitrus yake zazzaga ƙasar, sai ya je ya ziyarci tsarkakan da suke a Lidda.</verse>
				<verse number="33">A can ya tarar da wani mutum mai suna Eniyas, shanyayye wanda yake kwance kan gado shekara takwas.</verse>
				<verse number="34">Sai Bitrus ya ce masa, “Eniyas, Yesu Kiristi ya warkar da kai. Tashi ka naɗe tabarmarka.” Nan da nan Eniyas ya tashi.</verse>
				<verse number="35">Duk waɗanda suke zama a Lidda da Sharon suka gan shi suka kuma juyo ga Ubangiji.</verse>
				<verse number="36">A Yoffa akwai wata almajira mai suna Tabita (wanda, in aka juya, shi ne Dokas ), ita mai aikin alheri ce kullum, tana kuma taimakon matalauta.</verse>
				<verse number="37">A lokacin nan ta yi rashin lafiya ta mutu, aka kuma yi wa gawanta wanka aka ajiye a wani ɗaki a gidan sama.</verse>
				<verse number="38">Lidda yana kusa da Yoffa; saboda haka saʼad da almajirai suka ji cewa Bitrus yana a Lidda, sai suka aiki mutum biyu wurinsa su roƙe shi cewa, “In ka yarda ka zo nan da nan!”</verse>
				<verse number="39">Sai Bitrus ya tafi tare da su, saʼad da ya iso sai aka kai shi ɗakin saman. Duka gwauraye suka tsaya kewaye da shi, suna kuka suna nunnuna masa riguna da kuma waɗansu tufafin da Dokas ta yi yayinda take tare da su.</verse>
				<verse number="40">Bitrus ya fitar da su duka daga ɗakin; saʼan nan ya durƙusa ya yi adduʼa. Da ya juya wajen matacciyar, sai ya ce, “Tabita, tashi.” Ta buɗe idanunta, ta ga Bitrus sai ta tashi zaune.</verse>
				<verse number="41">Ya kama ta a hannu ya taimake ta ta tsaya a ƙafafunta. Saʼan nan ya kira masu bi da kuma gwaurayen ya miƙa musu ita da rai.</verse>
				<verse number="42">Wannan ya zama sananne koʼina a Yoffa, mutane da yawa kuma suka gaskata da Ubangiji.</verse>
				<verse number="43">Bitrus ya zauna a Yoffa na ɗan lokaci tare da wani mai aikin fatu mai suna Siman.</verse>
			</chapter>
			<chapter number="10">
				<verse number="1">A Kaisariya akwai wani mutum mai suna Korneliyus, wani jarumin Roma ne, a ƙungiyar soja da ake kira Bataliyar Italiya.</verse>
				<verse number="2">Shi da dukan iyalinsa masu ibada ne masu tsoron Allah kuma; yakan ba da kyauta hannu sake ga masu bukata yana kuma adduʼa ga Allah ba fasawa.</verse>
				<verse number="3">Wata rana wajen ƙarfe uku na yamma ya ga wahayi. A sarari ya ga wani malaʼikan Allah, wanda ya zo wajensa ya ce, “Korneliyus!”</verse>
				<verse number="4">Korneliyus kuwa ya zura masa ido a tsorace ya ce, “Mene ne, ya Ubangiji?” Malaʼikan ya ce, “Adduʼoʼinka da kyautayinka ga matalauta sun kai har sama, hadayar tunawa ce a gaban Allah.</verse>
				<verse number="5">Yanzu sai ka aiki mutane zuwa Yoffa su dawo da wani mutum mai suna Siman wanda ake kira Bitrus.</verse>
				<verse number="6">Yana zama tare da Siman, mai aikin fatu, wanda gidansa ke bakin teku.”</verse>
				<verse number="7">Saʼad da malaʼikan da ya yi masa magana ya tafi, sai Korneliyus ya kira biyu daga cikin bayinsa da kuma wani soja mai ibada wanda yake ɗaya a cikin masu yin masa hidima.</verse>
				<verse number="8">Ya fada musu duk abin da ya faru saʼan nan ya aike su Yoffa.</verse>
				<verse number="9">Wajen tsakar rana washegari yayinda suke cikin tafiyarsu suna kuma dab da birnin, sai Bitrus ya hau bisan rufin gida yǎ yi adduʼa.</verse>
				<verse number="10">Yunwa ta kama shi ya kuwa so yǎ ci wani abu, yayinda ake shirya abinci, sai wahayi ya zo masa.</verse>
				<verse number="11">Ya ga sama ya buɗe ana kuwa saukowa wani abu ƙasa kamar babban mayafi zuwa duniya ta kusurwansa huɗu.</verse>
				<verse number="12">Cikinsa kuwa akwai kowace irin dabba mai ƙafa huɗu da masu jan da ciki na duniya da kuma tsuntsayen sararin sama.</verse>
				<verse number="13">Saʼan nan wata murya ta ce masa, “Bitrus, ka tashi. Ka yanka ka ci.”</verse>
				<verse number="14">Bitrus ya ce, “Sam, Ubangiji! Ban taɓa cin wani abu marar tsarki ko marar tsabta ba.”</verse>
				<verse number="15">Muryar ta yi magana da shi sau na biyu ta ce, “Kada ka ce da abin da Allah ya tsarkake marar tsarki.”</verse>
				<verse number="16">Wannan ya faru har sau uku, sai nan da nan aka ɗauke mayafin zuwa sama.</verse>
				<verse number="17">Tun Bitrus yana cikin tunani game da maʼanar wahayin nan, sai ga mutanen da Korneliyus ya aika sun sami gidan Siman suna kuma tsaye a ƙofar.</verse>
				<verse number="18">Suka yi sallama, suna tambaya ko Siman wanda aka sani da suna Bitrus yana zama a can.</verse>
				<verse number="19">Yayinda Bitrus yana cikin tunani game da wahayin, sai Ruhu ya ce masa, “Siman, ga mutum uku suna nemanka.</verse>
				<verse number="20">Saboda haka ka tashi ka sauka. Kada ka yi wata wata, gama ni ne na aiko su.”</verse>
				<verse number="21">Sai Bitrus ya sauka ya ce wa mutanen, “Ni ne kuke nema. Me ya kawo ku?”</verse>
				<verse number="22">Mutanen suka amsa, “Mun zo ne daga wurin Korneliyus wani jarumin. Shi mutum ne mai adalci mai tsoron Allah kuma, wanda dukan Yahudawa ke girmamawa. Wani malaʼika mai tsarki ya faɗa masa, yǎ sa ka zo gidansa don ya ji abin da za ka faɗa.”</verse>
				<verse number="23">Sai Bitrus ya gayyaci mutanen cikin gida su zama baƙinsa. Washegari Bitrus ya tafi tare da su, waɗansu ʼyanʼuwa daga Yoffa kuwa suka tafi tare da shi.</verse>
				<verse number="24">Washegari sai ya iso Kaisariya. Korneliyus kuwa yana nan yana jiransu, ya kuma gayyaci ʼyanʼuwansa da abokansa na kusa.</verse>
				<verse number="25">Da Bitrus ya shiga gidan, Korneliyus ya sadu da shi ya kuma fāɗi a gabansa cikin ban girma.</verse>
				<verse number="26">Amma Bitrus ya sa shi ya tashi. Ya ce, “Tashi, ni mutum ne kawai.”</verse>
				<verse number="27">Yana magana da shi, sai Bitrus ya shiga ciki ya kuma tarar da taron mutane da yawa.</verse>
				<verse number="28">Sai ya ce musu: “Ku da kanku kun san cewa dokarmu ta hana Bayahude yin cuɗanya, ko ya ziyarci Baʼalʼumme. Amma Allah ya nuna mini cewa kada in kira wani mutum marar tsarki ko marar tsabta.</verse>
				<verse number="29">Don haka saʼad da aka aika in zo, na zo ba wata faɗa. To, ko zan san abin da ya sa ka aika in zo?”</verse>
				<verse number="30">Korneliyus ya amsa, ya ce: “Kwana huɗu da suka wuce ina a gidana ina adduʼa a wannan lokaci, wajen ƙarfe uku na yamma. Ba zato ba tsammani sai ga wani mutum cikin tufafi masu walƙiya ya tsaya a gabana</verse>
				<verse number="31">ya ce, ‘Korneliyus, Allah ya ji adduʼarka, ya kuma tuna da kyautayinka ga matalauta.</verse>
				<verse number="32">Ka aika zuwa Yoffa don a kira Siman wanda ake ce da shi Bitrus. Shi baƙo ne a gidan Siman mai aikin fatu, wanda yake zama a bakin teku.’</verse>
				<verse number="33">Saboda haka na aika a zo da kai nan da nan, ya kuma yi kyau da ka zo. To ga mu duka a nan a gaban Allah don mu saurari dukan abin da Ubangiji ya umarce ka ka faɗa mana.”</verse>
				<verse number="34">Saʼan nan Bitrus ya fara magana ya ce: “Yanzu na gane yadda gaskiya ne cewa Allah ba ya sonkai</verse>
				<verse number="35">amma yana karɓan mutane daga kowace alʼummar da take tsoronsa suke kuma aikata abin da yake daidai.</verse>
				<verse number="36">Kun san saƙon da Allah ya aika wa mutanen Israʼila, yana shelar labari mai daɗi na salama ta wurin Yesu Kiristi, shi ne kuwa Ubangijin kowa.</verse>
				<verse number="37">Kun san abin da ya faru a dukan Yahudiya, farawa daga Galili bayan baftismar da Yohanna ya yi waʼazi— </verse>
				<verse number="38">yadda Allah ya shafe Yesu Banazare da Ruhu Mai Tsarki da kuma iko, da kuma yadda ya zaga koʼina yana aikata alheri yana kuma warkar da dukan waɗanda suke ƙarƙashin ikon Iblis, domin Allah yana tare da shi.</verse>
				<verse number="39">“Mu kuwa shaidu ne na dukan abin da ya yi a ƙasar Yahudawa da kuma a Urushalima. Suka kashe shi ta wurin rataye shi a kan itace,</verse>
				<verse number="40">amma Allah ya tashe shi daga matattu a rana ta uku, ya sa kuma aka gan shi.</verse>
				<verse number="41">Ba dukan mutane ne suka gan shi ba, amma ta wurin shaidun da Allah ya riga ya zaɓa— ta wurin mu da muka ci muka kuma sha tare da shi bayan tashinsa daga matattu.</verse>
				<verse number="42">Ya umarce mu mu yi waʼazi ga mutane mu kuma shaida cewa shi ne wanda Allah ya naɗa yǎ zama mai shariʼa na masu rai da na matattu.</verse>
				<verse number="43">Duk annabawa sun yi shaida game da shi cewa duk wanda ya ba da gaskiya gare shi zai sami gafarar zunubai ta wurin sunansa.”</verse>
				<verse number="44">Tun Bitrus yana cikin faɗin waɗannan kalmomi, sai Ruhu Mai Tsarki ya sauka wa duk waɗanda suka ji saƙon.</verse>
				<verse number="45">Masu bin da suke da kaciya waɗanda suka zo tare da Bitrus suka yi mamaki cewa a ba da kyautar Ruhu Mai Tsarki har ma a kan Alʼummai.</verse>
				<verse number="46">Gama sun ji su suna magana da waɗansu harsuna suna kuma yabon Allah. Sai Bitrus ya ce,</verse>
				<verse number="47">“Wani zai iya hana a yi wa waɗannan mutane baftisma da ruwa? Sun karɓi Ruhu Mai Tsarki kamar yadda muka karɓa.”</verse>
				<verse number="48">Saboda haka ya ba da umarni a yi musu baftisma cikin sunan Yesu Kiristi. Saʼan nan suka roƙi Bitrus yǎ zauna da su na ʼyan kwanaki.</verse>
			</chapter>
			<chapter number="11">
				<verse number="1">Manzanni da ʼyanʼuwa koʼina a Yahudiya suka ji cewa Alʼummai ma sun karɓi maganar Allah.</verse>
				<verse number="2">Saboda haka saʼad da Bitrus ya haura zuwa Urushalima, masu bin da suke da kaciya suka zarge shi</verse>
				<verse number="3">suka ce, “Ka je gidan mutanen da suke marasa kaciya ka kuwa ci tare da su.”</verse>
				<verse number="4">Bitrus ya fara yin musu bayani dalla-dalla yadda ya faru cewa:</verse>
				<verse number="5">“Ina a birnin Yoffa ina adduʼa, sai ga wahayi ya zo mini. Na ga ana sauko da wani abu kamar babban mayafi daga sama ta kusurwansa huɗu, ya kuma sauko inda nake.</verse>
				<verse number="6">Na duba cikinsa na ga dabbobi masu ƙafa huɗu na duniya, da namomin jeji, da masu ja da ciki, da kuma tsuntsayen sararin sama.</verse>
				<verse number="7">Saʼan nan na ji wata murya tana ce mini, ‘Bitrus, ka tashi. Ka yanka ka ci.’</verse>
				<verse number="8">“Na amsa na ce, ‘Sam, Ubangiji! Ban taɓa cin wani abu marar tsarki ko marar tsabta ba.’</verse>
				<verse number="9">“Sai muryar daga sama ta yi magana sau na biyu, ta ce, ‘Kada ka ce da abin da Allah ya tsarkake marar tsarki.’</verse>
				<verse number="10">Wannan ya faru har sau uku, saʼan nan duk aka sāke ɗauke shi zuwa sama.</verse>
				<verse number="11">“Nan take sai ga mutum uku da aka aika wurina daga Kaisariya a tsaye a ƙofar gidan da nake.</verse>
				<verse number="12">Ruhu ya ce mini kada in yi wata wata game da tafiya tare da su. Waɗannan ʼyanʼuwa guda shida su ma suka rako ni, muka kuwa shiga gidan mutumin.</verse>
				<verse number="13">Ya kuma gaya mana yadda wani malaʼika ya bayyana a gidansa ya ce masa, ‘Ka aika zuwa Yoffa a kira Siman wanda ake ce da shi Bitrus.</verse>
				<verse number="14">Zai kawo maka saƙo wanda ta wurinsa kai da dukan iyalinka za ku sami ceto.’</verse>
				<verse number="15">“Na fara magana ke nan, sai Ruhu Mai Tsarki ya sauko musu yadda ya sauko mana a farko.</verse>
				<verse number="16">Saʼan nan na tuna da abin da Ubangiji ya ce: ‘Yohanna ya yi baftisma da ruwa, amma za a yi muku baftisma da Ruhu Mai Tsarki.’</verse>
				<verse number="17">To, in Allah ya ba su kyauta yadda ya ba mu, mu da muka gaskata da Ubangiji Yesu Kiristi, wane ni da zan yi hamayya da Allah?”</verse>
				<verse number="18">Saʼad da suka ji haka, ba su ƙara yin faɗa ba, suka kuma ɗaukaka Allah, suna cewa, “To fa, har Alʼummai ma Allah ya da tuba zuwa rai.”</verse>
				<verse number="19">To, waɗanda suka warwatsu saboda tsananin da ya tashi a kan batun Istifanus suka tafi har Funisiya, Saifurus da kuma Antiyok, suna ba da saƙon ga Yahudawa kaɗai.</verse>
				<verse number="20">Amma waɗansunsu kuwa, mutane daga Saifurus da Sairin, suka je Antiyok suka fara yi wa Helenawa magana su ma, suna ba da labari mai daɗi game da Ubangiji Yesu.</verse>
				<verse number="21">Hannun Ubangiji kuwa yana tare da su, mutane da yawan gaske kuwa suka gaskata suka juya ga Ubangiji.</verse>
				<verse number="22">Labari wannan abu ya kai kunnuwan ikkilisiya a Urushalima, sai suka aiki Barnabas zuwa Antiyok.</verse>
				<verse number="23">Da ya iso ya kuma ga tabbacin alherin Allah, sai ya yi farin ciki ya kuma ƙarfafa su duka su tsaya da gaskiya cikin Ubangiji da dukan zukatansu.</verse>
				<verse number="24">Mutum ne nagari, cike da Ruhu Mai Tsarki da bangaskiya, mutane masu yawan gaske kuwa suka juya ga Ubangiji.</verse>
				<verse number="25">Saʼan nan Barnabas ya tafi Tarsus don ya nemi Shawul,</verse>
				<verse number="26">saʼad da ya same shi kuwa, sai ya kawo shi Antiyok. Ta haka shekara guda cur Barnabas da Shawul suka yi suna taruwa da ikkilisiya, suka kuma koya wa mutane masu yawan gaske. A Antiyok ne aka fara kiran almajirai da suna Kirista.</verse>
				<verse number="27">A wannan lokaci waɗansu annabawa sun zo Antiyok daga Urushalima.</verse>
				<verse number="28">Ɗaya daga cikinsu mai suna Agabus, ya miƙe tsaye ya yi annabci ta wurin Ruhu cewa za a yi yunwa mai tsanani wadda za ta bazu a dukan duniyar Romawa. (Wannan kuwa ya faru a zamanin mulkin Kalaudiyus.)</verse>
				<verse number="29">Kowanne a cikin almajiran, gwargwadon azancinsa, ya yanke shawara ya ba da gudunmawa ga ʼyanʼuwan da suke zama a Yahudiya.</verse>
				<verse number="30">Haka kuwa suka yi, suka aika da kyautarsa wa dattawan ikkilisiyar ta hannu Barnabas da Shawul.</verse>
			</chapter>
			<chapter number="12">
				<verse number="1">Kusan a wannan lokaci ne Sarki Hiridus ya kama waɗansu da suke na ikkilisiya, da niyya ya tsananta musu.</verse>
				<verse number="2">Ya sa aka kashe Yaƙub, ɗanʼuwan Yohanna, da takobi.</verse>
				<verse number="3">Saʼad da ya ga wannan ya faranta wa Yahudawa rai, sai ya kama Bitrus shi ma. Wannan ya faru kwanakin Bukin Burodi Marar Yisti.</verse>
				<verse number="4">Bayan ya kama shi, sai ya sa shi a kurkuku, ya danƙa shi a hannun soja hurhuɗu kashi huɗu, don su yi gadinsa. Hiridus ya yi niyyar ya yi masa shariʼa a gaban mutane bayan Bikin Ƙetarewa.</verse>
				<verse number="5">Saboda haka aka tsare Bitrus a kurkuku, amma ikkilisiya ta nace da adduʼa ga Allah dominsa.</verse>
				<verse number="6">A daren da in gari ya waye da Hiridus yake niyyar kawo shi domin a yi masa shariʼa, Bitrus yana barci tsakanin sojoji biyu, ɗaure da sarƙoƙi biyu, masu gadi kuma suna bakin ƙofa.</verse>
				<verse number="7">Ba zato ba tsammani sai malaʼikan Ubangiji ya bayyana haske kuma ya haskaka a ɗakin. Ya bugi Bitrus a gefe ya kuma tashe shi, ya ce, “Maza, ka tashi!” Sarƙoƙin kuwa suka zube daga hannuwansa.</verse>
				<verse number="8">Saʼan nan malaʼikan ya ce masa, “Ka sa rigunarka da takalmanka.” Bitrus kuwa ya sa. Malaʼikan ya faɗa masa cewa, “Ka yafa mayafinka ka bi ni.”</verse>
				<verse number="9">Bitrus ya bi shi suka fita kurkukun, amma bai ma san cewa abin da malaʼikan yake yi tabbatacce ne ba; yana tsammani wahayi yake gani.</verse>
				<verse number="10">Suka wuce masu gadi na fari da na biyu, suka kuma isa ƙofar ƙarfe ta shiga birni. Ƙofar kuwa ta buɗe musu da kanta, suka kuma wuce. Saʼad da suka yi tafiya tsawon wani titi, nan take malaʼikan ya bar shi.</verse>
				<verse number="11">Sai Bitrus ya dawo hankalinsa, ya ce, “Yanzu na sani ba shakka Ubangiji ne ya aiki malaʼikansa yǎ cece ni daga hannun Hiridus da kuma dukan mugun fatan Yahudawa.”</verse>
				<verse number="12">Da ya gane haka, sai ya tafi gidan Maryamu uwar Yohanna, wanda ake kuma kira Markus, inda mutane da yawa suka taru suna adduʼa.</verse>
				<verse number="13">Bitrus ya ƙwanƙwasa ƙofar waje, sai wata mai aiki a gidan da ake kira Roda ta zo tǎ ji ko wane ne.</verse>
				<verse number="14">Da ta gane muryar Bitrus, ta cika da murna ta gudu ta koma ba tare da ta buɗe ƙofar ba, sai ta koma a guje ta ce da ƙarfi, “Ga Bitrus a bakin ƙofa!”</verse>
				<verse number="15">Sai suka ce mata, “Kina hauka.” Da ta nace cewa shi ne, sai suka ce, “To, lalle, malaʼikansa ne.”</verse>
				<verse number="16">Amma Bitrus ya yi ta ƙwanƙwasawa. Da suka buɗe ƙofar suka kuma gan shi, sai suka yi mamaki.</verse>
				<verse number="17">Bitrus ya yi musu alama da hannunsa su yi shiru sai ya bayyana yadda Ubangiji ya fitar da shi daga kurkuku. Ya ce, “Ku gaya wa Yaƙub da kuma ʼyanʼuwa game da wannan,” saʼan nan ya tashi ya tafi wani wuri.</verse>
				<verse number="18">Da safe, hargitsin da ya tashi tsakanin sojojin ba ƙarami ba ne, a kan abin da ya sami Bitrus.</verse>
				<verse number="19">Bayan Hiridus ya neme shi bai same shi ba, sai ya tuhumi masu gadin, ya kuma ba da umarni a kashe su. Saʼan nan Hiridus ya tashi daga Yahudiya ya tafi Kaisariya ya kuma yi ʼyan kwanaki a can.</verse>
				<verse number="20">Yana da rashin jituwa da mutanen Taya da na Sidon; sai suka haɗa kai suka nemi ganawa da shi. Bayan suka sami goyon bayan Bilastus, amintaccen bawan sarki, sai suka nemi salama, domin sun dogara ga ƙasar sarkin don samun abincinsu.</verse>
				<verse number="21">A ranar da aka shirya Hiridus, sanye da kayan sarautarsa, ya zauna a gadon sarautarsa ya kuma ya wa mutanen jawabi.</verse>
				<verse number="22">Suka ta da murya suka ce, “Wannan muryar wani allah ne, ba ta mutum ba.”</verse>
				<verse number="23">Nan take, domin Hirudus bai yi wa Allah yabo ba, wani malaʼikan Ubangiji ya buge shi, tsutsotsi kuwa suka cinye shi ya kuma mutu.</verse>
				<verse number="24">Amma maganar Allah ta ci gaba da ƙaruwa ta kuma bazu.</verse>
				<verse number="25">Saʼad da Barnabas da Shawul suka kammala aikinsu, sai suka komo daga Urushalima, tare da Yohanna, wanda ake kira Markus.</verse>
			</chapter>
			<chapter number="13">
				<verse number="1">A ikkilisiyar da take a Antiyok akwai waɗansu annabawa da malamai: Barnabas, Siman wanda ake kira Baƙi, Lusiyus mutumin Sairin, Manayen (wanda aka goya tare da Hiridus mai mulki), da kuma Shawul.</verse>
				<verse number="2">Yayinda suna cikin sujada da azumi ga Ubangiji, Ruhu Mai Tsarki ya ce, “Ku keɓe mini Barnabas da Shawul domin aikin da na kira su.”</verse>
				<verse number="3">Saboda haka bayan suka yi azumi da adduʼa, sai suka ɗibiya musu hannuwansu a kansu suka sallame su.</verse>
				<verse number="4">Sai su biyu da Ruhu Mai Tsarki ya aika suka gangara zuwa Selusiya suka shiga jirgin ruwa daga can zuwa Saifurus.</verse>
				<verse number="5">Da suka isa Salamis, sai suka yi shelar maganar Allah a majamiʼun Yahudawa. Yohanna yana tare da su a matsayin mai taimakonsu.</verse>
				<verse number="6">Suka zaga dukan tsibirin har sai da suka kai Bafos. A can suka sadu da wani Bayahude mai sihiri, annabin ƙarya, mai suna Bar-Yesu,</verse>
				<verse number="7">wanda yake maʼaikacin muƙaddas Sergiyus Faulus ne. Muƙaddas ɗin kuwa mai azanci ne ƙwarai, ya sa aka kira Barnabas da Shawul domin yana so ya ji maganar Allah.</verse>
				<verse number="8">Amma Elimas mai sihirin nan, (domin maʼanar sunansa ke nan) ya yi hamayya da maganarsu ya kuma yi ƙoƙari ya juyar da muƙaddas ɗin daga bangaskiya.</verse>
				<verse number="9">Sai Shawul, wanda kuma ake kira Bulus, cike da Ruhu Mai Tsarki, ya kafa wa Elimas ido ya ce,</verse>
				<verse number="10">“Kai ɗan Iblis ne abokin gāban dukan abin da yake daidai! Kana cike da kowane irin ruɗi da munafunci. Ba za ka daina karkata hanyoyin da suke daidai na Ubangiji ba?</verse>
				<verse number="11">Ga shi hannun Ubangiji yana gāba da kai. Za ka makance, kuma ba za ka ga rana ba har na wani lokaci.” Nan take, hazo da duhu suka sauko a kansa, ya yi ta lallubawa, yana neman wanda zai yi masa jagora.</verse>
				<verse number="12">Saʼad da muƙaddas ɗin ya ga abin da ya faru, sai ya ba da gaskiya, gama ya yi mamaki a kan da koyarwa game Ubangiji.</verse>
				<verse number="13">Bulus da abokan tafiyarsa suka tashi daga Bafos a jirgin ruwa zuwa Ferga a Famfiliya inda Yohanna ya bar su ya koma Urushalima.</verse>
				<verse number="14">Daga Ferga kuwa suka ci gaba zuwa Antiyok na Fisidiya. A ranar Asabbaci sai suka shiga majamiʼa suka zauna.</verse>
				<verse number="15">Bayan an yi karatu daga cikin Doka, da kuma Annabawa, sai shugabannin majamiʼar suka aika musu suka ce, “ʼYanʼuwa, in kuna da wani saƙon ƙarfafawa domin jamaʼa, sai ku yi.”</verse>
				<verse number="16">Yana miƙewa tsaye, sai Bulus ya yi musu alama da hannu ya ce: “Mutanen Israʼila da kuma ku Alʼummai da kuke wa Allah sujada, ku saurare ni!</verse>
				<verse number="17">Allahn mutanen Israʼila ya zaɓi kakanninmu; ya kuma sa mutanen suka yi bunkasa yayinda suke zama a ƙasar Masar, da iko mai girma ya fitar da su daga ƙasar,</verse>
				<verse number="18">ya kuma jure da halinsu har shekara arbaʼin a cikin hamada,</verse>
				<verse number="19">ya tumɓuke ƙasashe bakwai a Kanʼana ya kuma ba da ƙasarsu gādo ga mutanensa.</verse>
				<verse number="20">Dukan wannan ya ɗauki kusan shekaru 450. “Bayan wannan, Allah ya ba su alƙalai har zuwa zamanin annabi Samaʼila.</verse>
				<verse number="21">Saʼan nan mutanen suka nemi a ba su sarki, Allah kuwa ya ba su Shawul ɗan Kish, na kabilar Benyamin, wanda ya yi mulki shekaru arbaʼin.</verse>
				<verse number="22">Bayan an kau da Shawul, sai ya naɗa Dawuda ya zama sarkinsu. Ya kuma yi shaida game da shi cewa: ‘Na sami Dawuda ɗan Yesse, mutum ne da nake so a zuciyata; shi zai aikata dukan abin da nake so.’</verse>
				<verse number="23">“Daga zuriyar mutumin nan ne Allah ya kawo wa Israʼila Mai Ceto Yesu, kamar yadda ya yi alkawari.</verse>
				<verse number="24">Kafin zuwan Yesu, Yohanna ya yi waʼazin tuba da baftisma ga dukan mutanen Israʼila.</verse>
				<verse number="25">Yayinda Yohanna yake kammala aikinsa ya ce: ‘Wa kuke tsammani ni nake? Ba ni ne shi ba. Aʼa, amma yana zuwa bayana, wanda ko takalmansa ma ban isa in kunce ba.’</verse>
				<verse number="26">“Ya ku ʼyanʼuwa, ʼyaʼyan Ibrahim, da ku kuma Alʼummai masu tsoron Allah, a gare mu ne fa aka aiko wannan saƙon ceto.</verse>
				<verse number="27">Mutanen Urushalima da masu mulkinsu ba su gane da Yesu ba, duk da haka cikin hukunta shi suka cika kalmomin annabawan da ake karantawa kowane Asabbaci.</verse>
				<verse number="28">Ko da yake ba su same shi da wani dalilin da ya kai ga hukuncin kisa ba, suka roƙi Bilatus yǎ sa a kashe shi.</verse>
				<verse number="29">Saʼad da suka aikata duk abin da aka rubuta game da shi, sai suka saukar da shi daga itacen suka kuma sa shi a kabari.</verse>
				<verse number="30">Amma Allah ya tashe shi daga matattu,</verse>
				<verse number="31">kuma kwanaki da yawa waɗanda suka yi tafiya tare da shi daga Galili zuwa Urushalima suka gan shi. Su ne yanzu shaidu ga mutanenmu.</verse>
				<verse number="32">“Muna gaya muku labari mai daɗi cewa: Abin da Allah ya yi wa kakanninmu alkawari,</verse>
				<verse number="33">ya cika mana, mu zuriyarsu, ta wurin ta da Yesu daga matattu. Kamar kuma yadda yake a rubuce a cikin Zabura ta biyu cewa, “ ‘Kai Ɗana ne, yau na zama Uba a gare ka.’</verse>
				<verse number="34">Gaskiyar cewa Allah ya ta da shi daga matattu, a kan ba zai taɓa ruɓewa ba, an faɗe shi a cikin waɗannan kalmomi: “ ‘Zan ba ku tsarki da kuma tabbatattun albarkun da na yi wa Dawuda alkawari.’</verse>
				<verse number="35">Haka kuma aka faɗa a wani wuri: “ ‘Ba za ka yarda Mai Tsarkinka ya ruɓa ba.’</verse>
				<verse number="36">“Gama saʼad da Dawuda ya gama hidimar nufin Allah a zamaninsa, sai ya yi barci; aka binne shi tare da kakanninsa jikinsa kuwa ya ruɓe.</verse>
				<verse number="37">Amma wanda Allah ya ta da daga matattu bai ruɓa ba.</verse>
				<verse number="38">“Saboda haka, ʼyanʼuwana, ina so ku san cewa ta wurin Yesu ana sanar muku da gafarar zunubi.</verse>
				<verse number="39">Ta wurinsa kowa da ya gaskata an kuɓutar da shi daga dukan abin da Dokar Musa ba ta iya kuɓutar ba.</verse>
				<verse number="40">Ku lura kada abubuwan da annabawa suka faɗa su faru muku:</verse>
				<verse number="41">“ ‘Ku duba, ku masu baʼa, ku yi mamaki, ku hallaka, gama zan yi wani abu a zamaninku da ba za ku taɓa gaskatawa ba ko da wani ya gaya muku.’ ”</verse>
				<verse number="42">Bulus da Barnabas suna fita daga majamiʼar ke nan, sai mutane suka gayyace su su ƙara yin maganan nan a kan waɗannan abubuwa a ranar Asabbaci mai zuwa.</verse>
				<verse number="43">Da aka sallami jamaʼa, Yahudawa da yawa da kuma waɗanda suka tuba suka shiga Yahudanci masu ibada suka bi Bulus da Barnabas, waɗanda suka yi magana musu suka kuma ƙarfafa su su ci gaba a cikin alherin Allah.</verse>
				<verse number="44">A ranar Asabbaci na biye kusan dukan birnin suka taru don su ji maganar Ubangiji.</verse>
				<verse number="45">Saʼad da Yahudawa suka ga taron mutanen, sai suka cika da kishi suka yi ta munanan maganganu a kan abin da Bulus yake faɗi.</verse>
				<verse number="46">Sai Bulus da Barnabas suka amsa musu gabagaɗi: suka ce, “Ya zama mana dole mu yi muku maganar Allah da farko. Da yake kun ƙi ta ba ku kuma ga kun cancanci rai madawwami ba, to, za mu juya ga Alʼummai.</verse>
				<verse number="47">Gama abin da Allah ya umarce mu ke nan cewa: “ ‘Na sa ka zama haske ga Alʼummai, domin ka kawo ceto har zuwa iyakar duniya.’ ”</verse>
				<verse number="48">Saʼad da Alʼummai suka ji haka, sai suka yi farin ciki suka ɗaukaka maganar Ubangiji; kuma duk waɗanda aka zaɓa don samun rai madawwami, suka gaskata.</verse>
				<verse number="49">Maganar Ubangiji kuwa ta bazu a dukan yankin.</verse>
				<verse number="50">Amma Yahudawa suka zuga waɗansu mata masu tsoron Allah masu martaba da kuma waɗansu maza masu matsayi a gari. Suka ta da tsanani ga Bulus da Barnabas, suka kore su daga yankinsu.</verse>
				<verse number="51">Saboda haka suka karkaɗe ƙurar ƙafafunsu don shaidar a kansu suka kuwa tafi Ikoniyum.</verse>
				<verse number="52">Masu bi kuwa suka cika da farin ciki da kuma Ruhu Mai Tsarki.</verse>
			</chapter>
			<chapter number="14">
				<verse number="1">A Ikoniyum Bulus da Barnabas suka shiga majamiʼar Yahudawa yadda suka saba. A can suka yi magana gabagaɗi har Yahudawa da Alʼummai masu yawa suka gaskata.</verse>
				<verse number="2">Amma Yahudawan da suka ƙi ba da gaskata, suka zuga Alʼummai suka sa ɓata tsakaninsu da ʼyanʼuwa.</verse>
				<verse number="3">Bulus da Barnabas kuwa suka daɗe sosai a can, suna magana gabagaɗi saboda Ubangiji, wanda kuwa ya tabbatar da saƙon alherinsa ta wurin sa su su aikata ayyuka da alamu masu banmamaki.</verse>
				<verse number="4">Mutanen birnin suka rarrabu, waɗansu suka goyi bayan Yahudawa, waɗansu kuma suka goyi bayan manzannin.</verse>
				<verse number="5">Yahudawa da Alʼummai tare da shugabanninsu suka ƙulla shawara a tsakaninsu, domin su wulaƙanta su su kuma jajjefe su da duwatsu.</verse>
				<verse number="6">Amma suka sami labari suka kuma gudu zuwa biranen Ikoniyum na Listira da Derbe da kuma ƙauyukan kewaye,</verse>
				<verse number="7">inda suka ci gaba da waʼazin labari mai daɗi.</verse>
				<verse number="8">A Listira kuwa akwai wani gurgu zaune a ƙafafunsa, wanda gurgu ne tun haihuwa, kuma bai taɓa tafiya ba.</verse>
				<verse number="9">Ya kasa kunne yayinda Bulus yake magana. Bulus kuma ya kafa masa ido, ya lura cewa yana da bangaskiyar da za ta warkar da shi</verse>
				<verse number="10">sai ya ɗaga murya, ya ce, “Tashi ka tsaya kan ƙafafunka!” Da jin haka, sai mutumin ya yi wuf ya kuma fara tafiya.</verse>
				<verse number="11">Saʼad da taron suka ga abin da Bulus ya yi, sai suka ihu da harshen Likayoniyawa, suna cewa, “Alloli sun sauka mana da siffar mutane!”</verse>
				<verse number="12">Sai suka ba wa Barnabas, sunan Zeyus, Bulus kuma suka kira Hermes domin shi ne shugaban magana.</verse>
				<verse number="13">Firist na Zeyus, wanda haikalinsa ke bayan birni, ya kawo bijimai da furanni a ƙofofin birni domin shi da taron mutanen sun so su miƙa musu hadayu.</verse>
				<verse number="14">Amma da manzannin nan Barnabas da Bulus suka ji haka, sai suka yayyage tufafinsu suka ruga cikin taron, suna ihu suna cewa:</verse>
				<verse number="15">“Ya ku mutane, don me kuke yin haka? Ai, mu ma mutane ne kawai, ʼyan adam ne kamarku. Mun kawo muku labari mai daɗi ne, muna gaya muku ku juya daga waɗannan abubuwa banza, ku juyo ga Allah mai rai, wanda ya yi sama da ƙasa da teku da kuma dukan abin da yake cikinsu.</verse>
				<verse number="16">A zamanin dā, ya bar dukan ƙasashe su yi yadda suka ga dama.</verse>
				<verse number="17">Duk da haka bai bar kansa babu shaida ba: Ya nuna alheri ta wurin ba ku ruwan sama da kuma amfanin gona a lokatansu; ya ba ku abinci mai yawa ya kuma cika zukatanku da farin ciki.”</verse>
				<verse number="18">Ko da waɗannan kalmomi ma, da ƙyar suka hana jamaʼan nan yin musu hadaya.</verse>
				<verse number="19">Sai waɗansu Yahudawa suka zo daga Antiyok da Ikoniyum suka sha kan taron. Suka jajjefi Bulus da duwatsu suka kuma ja shi bayan birni, suna tsammani ya mutu.</verse>
				<verse number="20">Amma bayan da almajiran suka taru kewaye da shi, sai ya tashi ya koma cikin birni. Washegari shi da Barnabas suka tashi zuwa Derbe.</verse>
				<verse number="21">Suka yi waʼazin Labari mai daɗi a wannan birni, suka kuma sami almajirai da yawa. Sai suka koma Listira, Ikoniyum da kuma Antiyok,</verse>
				<verse number="22">suna gina almajirai suna kuma ƙarfafa su su tsaya da gaske cikin bangaskiya. Suka ce, “Sai da shan wahaloli masu yawa za mu shiga mulkin Allah.”</verse>
				<verse number="23">Bulus da Barnabas suka naɗa musu dattawa a kowace ikkilisiya, tare da adduʼa da azumi, suka miƙa su ga Ubangiji, wanda suka dogara da shi.</verse>
				<verse number="24">Bayan sun bi ta Fisidiya, sai suka zo cikin Famfiliya,</verse>
				<verse number="25">kuma saʼad da suka yi waʼazi a Ferga, sai suka gangara zuwa Attaliya.</verse>
				<verse number="26">Daga Attaliya kuma suka shiga jirgin ruwa suka koma Antiyok, inda dā aka danƙa su ga alherin Allah saboda aikin da suka kammala yanzu.</verse>
				<verse number="27">Da isarsu a can, sai suka tara ikkilisiya wuri ɗaya suka ba da rahoton duk abin da Allah ya aikata ta wurinsu da kuma yadda ya buɗe ƙofar bangaskiya domin Alʼummai.</verse>
				<verse number="28">Suka kuma jima a can tare da almajirai.</verse>
			</chapter>
			<chapter number="15">
				<verse number="1">Waɗansu mutane suka gangara daga Yahudiya zuwa Antiyok suna kuma koya wa ʼyanʼuwa cewa, “Sai ko an yi muku kaciya bisa ga alʼada da Musa ya koyar, in ba haka ba, ba za ku sami ceto ba.”</verse>
				<verse number="2">Wannan ya kai Bulus da Barnabas suka shiga babban gardama da muhawwara da su. Saboda haka aka naɗa Bulus da Barnabas tare da waɗansu masu bi, su haura zuwa Urushalima don su ga manzanni da dattawa a kan wannan magana.</verse>
				<verse number="3">Ikkilisiya ta raka su suka tafi, yayinda suke ratsawa ta Funisiya da Samariya, suka ba da labari yadda Alʼummai suka tuba. Wannan labarin ya sa dukan ʼyanʼuwa suka yi murna ƙwarai.</verse>
				<verse number="4">Saʼad da suka isa Urushalima, sai ikkilisiya da manzanni da kuma dattawa suka marabce su, sai suka ba su rahoton dukan abin da Allah ya aikata ta wurinsu.</verse>
				<verse number="5">Sai waɗansu daga cikin masu bin da suke na ƙungiyar Farisiyawa suka miƙe tsaye suka ce, “Dole ne a yi wa Alʼummai kaciya a kuma bukace su su yi biyayya da dokokin Musa.”</verse>
				<verse number="6">Sai manzanni da dattawa suka taru don su duba maganar.</verse>
				<verse number="7">Bayan aka yi muhawwara da sosai, sai Bitrus ya miƙe tsaye ya yi musu jawabi, ya ce: “ʼYanʼuwa, kun san cewa a kwanakin baya Allah ya yi zaɓe a cikinku don Alʼummai su ji daga leɓunana saƙon bishara su kuma gaskata.</verse>
				<verse number="8">Allah, wanda ya san zuciya, ya nuna cewa ya karɓe su ta wurin ba su Ruhu Mai Tsarki, kamar yadda ya ba mu.</verse>
				<verse number="9">Bai nuna bambanci tsakaninmu da su ba, gama ya tsarkake zukatansu ta wurin bangaskiya.</verse>
				<verse number="10">To, fa, don me kuke ƙoƙari ku gwada Allah ta wurin ɗora wa almajiran nan kayan da mu ko kakanninmu ba mu iya ɗauka ba?</verse>
				<verse number="11">Aʼa! Mun gaskata cewa ta wurin alherin Ubangiji Yesu ne muka sami ceto, kamar yadda su ma suka samu.”</verse>
				<verse number="12">Sai duk taron suka yi tsit yayinda suke sauraron Barnabas da Bulus suna ba da labari game da ayyuka da kuma abubuwan banmamakin da Allah ya yi a cikin Alʼummai ta wurinsu.</verse>
				<verse number="13">Da suka gama, sai Yaƙub ya yi magana, ya ce: “ʼYanʼuwa, ku saurare ni.</verse>
				<verse number="14">Siman ya bayyana mana yadda Allah da farko ya nuna damuwarsa ta wurin ɗaukan mutane daga cikin Alʼummai su zama nasa.</verse>
				<verse number="15">Kalmomin annabawa sun yi daidai da wannan, kamar yadda yake a rubuce, cewa:</verse>
				<verse number="16">“ ‘Bayan wannan zan koma in kuma sāke gina tentin Dawuda da ya rushe. Kufansa zan sāke gina, in kuma mai da shi,</verse>
				<verse number="17">don ragowar mutane su nemi Ubangiji, kuma duk Alʼumman da suke kira bisa sunana, in ji Ubangiji, wanda yake yin waɗannan abubuwa’</verse>
				<verse number="18">da aka sani tun zamanai.</verse>
				<verse number="19">“Saboda haka, a ganina, kada mu matsa wa Alʼummai waɗanda suke juyowa ga Allah.</verse>
				<verse number="20">A maimakon haka, ya kamata mu rubuta musu cewa, su guji abincin da alloli suka ƙazantar, da fasikanci, da naman dabbar da aka murɗe da kuma jini.</verse>
				<verse number="21">Gama Musa ya yi waʼazi a kowane birni tun zamanin dā, ana kuma karanta shi a majamiʼu kowane Asabbaci.”</verse>
				<verse number="22">Sai manzanni da dattawa, tare da dukan ikkilisiya, suka yanke shawara su zaɓi waɗansu daga cikin mutanensu su kuma aike su zuwa Antiyok tare da Bulus da Barnabas. Sai suka zaɓi Yahuda (wanda ake kira Barsabas) da kuma Sila, mutum biyu da suke shugabanni cikin ʼyanʼuwa.</verse>
				<verse number="23">Tare da su suka aika da wannan wasiƙa: Daga manzanni da dattawa, ʼyanʼuwanku, Zuwa ga Alʼummai masu bi a Antiyok, Suriya da Silisiya: Gaisuwa.</verse>
				<verse number="24">Mun ji cewa, waɗansu da sun fita daga cikinmu ba tare da izininmu ba suka kuma dame ku, suna ta da hankalinku ta wurin abin da suka ce.</verse>
				<verse number="25">Saboda haka dukanmu mun yarda mu zaɓi waɗansu mutane mu kuma aike su wurinku tare da ƙaunatattun abokanmu Barnabas da Bulus— </verse>
				<verse number="26">mutanen da suka sa rayukansu cikin hatsari saboda sunan Ubangijinmu Yesu Kiristi.</verse>
				<verse number="27">Saboda haka muna aika Yahuda da Sila don su tabbatar muku da baki abin da muka rubuta.</verse>
				<verse number="28">Ya gamshe Ruhu Mai Tsarki da mu ma kada a ɗora muku nauyi fiye da na waɗannan abubuwa:</verse>
				<verse number="29">Ku guji abincin da aka yi wa alloli hadaya, da jini, da naman dabbar da aka murɗe da kuma fasikanci. Za ku kyauta in kun kiyaye waɗannan abubuwa. Ku huta lafiya.</verse>
				<verse number="30">Aka sallami mutanen sai suka gangara zuwa Antiyok, inda suka tara ikkilisiya wuri ɗaya suka ba da wasiƙar.</verse>
				<verse number="31">Mutanen suka karantata suka kuma yi farin ciki saboda saƙonta mai ƙarfafawa.</verse>
				<verse number="32">Yahuda da Sila, waɗanda su kansu annabawa ne, suka yi magana sosai don su gina su kuma ƙarfafa ʼyanʼuwa.</verse>
				<verse number="33">Bayan suka yi ʼyan kwanaki a can, sai ʼyanʼuwa suka sallame su da albarkar salama su dawo wurin waɗanda suka aike su.</verse>
				<verse number="34"></verse>
				<verse number="35">Amma Bulus da Barnabas kuwa suka dakata a Antiyok, inda su da waɗansu da yawa suka yi koyarwa suka kuma yi waʼazin maganar Ubangiji.</verse>
				<verse number="36">Bayan ʼyan kwanaki sai Bulus ya ce wa Barnabas, “Mu koma mu ziyarci ʼyanʼuwa a duk garuruwan da muka yi waʼazin bisharar Ubangiji mu ga yadda suke.”</verse>
				<verse number="37">Barnabas ya so Yohanna, wanda ake kira Markus ya tafi tare da su,</verse>
				<verse number="38">amma Bulus bai ga ya kyautu ya tafi da shi ba, domin ya yashe su a Famfiliya bai kuwa ci gaba tare da su a aikin ba.</verse>
				<verse number="39">Suka sami saɓanin raʼayi tsakaninsu har suka rabu. Barnabas ya ɗauki Markus suka shiga jirgin ruwa zuwa Saifurus,</verse>
				<verse number="40">amma Bulus ya zaɓi Sila suka kuwa tashi, bayan ʼyanʼuwa suka danƙa su ga alherin Ubangiji.</verse>
				<verse number="41">Ya ratsa ta Suriya da Silisiya, yana ƙarfafa ikkilisiyoyi.</verse>
			</chapter>
			<chapter number="16">
				<verse number="1">Bulus ya kai Derbe saʼan nan kuma zuwa Listira, inda wani almajiri mai suna Timoti yake da zama, wanda mahaifiyarsa Bayahudiya ce kuma mai bi ce, amma mahaifinsa Bahelene ne.</verse>
				<verse number="2">ʼYanʼuwa a Listira da Ikoniyum sun yi magana mai kyau ƙwarai a kansa.</verse>
				<verse number="3">Bulus ya so ya ɗauke shi a tafiyar, saboda haka ya yi masa kaciya, domin Yahudawan da suke da zama a wurin, don duk sun san cewa mahaifinsa Bahelene ne.</verse>
				<verse number="4">Yayinda suke tafiya daga gari zuwa gari, suka dinga ba da shawarwarin da manzanni da dattawa a Urushalima suka zartar domin mutane su kiyaye.</verse>
				<verse number="5">Saboda haka ikkilisiyoyi suka ginu cikin bangaskiya suka kuma yi girma suka yi ta ƙaruwa kowace rana.</verse>
				<verse number="6">Bulus da abokan tafiyarsa suka zazzaga dukan yankin Firjiya da Galatiya, don Ruhu Mai Tsarki ya hana su yin waʼazi a lardin Asiya.</verse>
				<verse number="7">Da suka isa kan iyakar Misiya, suka yi ƙoƙari su shiga Bitiniya, amma Ruhun Yesu bai yarda musu ba.</verse>
				<verse number="8">Saboda haka suka ratsa Misiya suka zo Toruwas.</verse>
				<verse number="9">Da dare Bulus ya ga wahayin wani mutumin Makidoniya yana tsaye yana roƙonsa cewa, “Ka zo Makidoniya ka taimake mu.”</verse>
				<verse number="10">Bayan Bulus ya ga wahayin, muka shirya nan take mu tashi zuwa Makidoniya, mun tabbata cewa, Allah ya kira mu mu yi musu waʼazin bishara.</verse>
				<verse number="11">Daga Toruwas muka tashi zuwa teku muka kuma shiga jirgin ruwa muka miƙe kai tsaye zuwa Samotiras, washegari kuma muka nufi Neyafolis.</verse>
				<verse number="12">Daga can muka tafi Filibbi, wata babbar alkaryar Roma wadda kuma take babban birni a gundumar Makidoniya. Muka zauna a can kwanaki masu yawa.</verse>
				<verse number="13">A Asabbaci, muka fita ƙofar birnin zuwa bakin kogi, inda muke tsammani za mu sami wurin yin adduʼa. Muka zauna muka fara yin wa matan da suka taru a can magana.</verse>
				<verse number="14">Ɗaya daga cikin waɗanda suka saurare mu mace ce mai suna Lidiya, mai sayar da yardunan jan garura masu tsada daga birnin Tiyatira, mai yi wa Allah sujada. Ubangiji ya buɗe zuciyarta har ta karɓi saƙon Bulus.</verse>
				<verse number="15">Da aka yi mata baftisma tare da iyalin gidanta, sai ta gayyace mu zuwa gidanta. Ta ce, “In kun amince ni mai bi ce cikin Ubangiji, sai ku zo ku sauka a gidana.” Sai ta kuwa rinjaye mu.</verse>
				<verse number="16">Wata rana muna tafiya zuwa wurin yin adduʼa, sai muka sadu da wata baranya mai ruhun aljani mai duba. Takan samo wa mutanenta kuɗi da yawa-duban da take yi.</verse>
				<verse number="17">Wannan yarinya kuwa ta bi Bulus da kuma sauranmu, tana ihu tana cewa, “Waɗannan mutane bayin Allah Mafi Ɗaukaka ne, suna sanar da ku hanyar ceto.”</verse>
				<verse number="18">Ta yi ta faɗin haka har kwanaki masu yawa. A ƙarshe Bulus ya damu ƙwarai sai ya juya ya ce wa aljanin, “A cikin sunan Yesu na umarce ka, ka rabu da ita!” Nan take aljanin ya rabu da ita.</verse>
				<verse number="19">Da iyayengijin baranyar suka ga hanyar samun kuɗinsu ta toshe, sai suka kama Bulus da Sila suka ja su zuwa cikin kasuwa don su fuskanci hukuma.</verse>
				<verse number="20">Sai suka kawo su a gaban alƙalai suka ce, “Waɗannan Yahudawa ne, suna kuma birkitar mana da gari,</verse>
				<verse number="21">ta wurin koyar da alʼadun da ba daidai ba ne mu Romawa mu karɓa ko mu aikata.”</verse>
				<verse number="22">Sai taron suka fāɗa wa Bulus da Sila gaba ɗaya, alƙalan kuwa suka yi umarni a tuɓe su a kuma yi musu dūka.</verse>
				<verse number="23">Bayan an yi musu bulala sosai, sai aka jefa su cikin kurkuku, aka umarci mai gadin kurkukun yǎ tsare su da kyau.</verse>
				<verse number="24">Da karɓan irin umarnan nan, sai ya sa su can cikin ɗakin kurkuku na ciki-ciki, kuma ya ɗaura ƙafafunsu a turu.</verse>
				<verse number="25">Wajen tsakar dare Bulus da Sila suna adduʼa suna rera waƙoƙi ga Allah, sauran ʼyan kurkuku kuwa suna sauraronsu.</verse>
				<verse number="26">Ba zato ba tsammani sai aka yi wata babbar girgizar ƙasa har tushin ginin kurkukun ya jijjiga. Nan da nan sai duk ƙofofin kurkukun suka bubbuɗe, sarƙoƙin kowa kuma suka ɓaɓɓalle.</verse>
				<verse number="27">Mai gadin kurkukun ya farka daga barci, saʼad da ya ga ƙofofin kurkukun a buɗe, sai ya zāre takobinsa yana shirin kashe kansa domin ya ɗauka ʼyan kurkukun sun gudu.</verse>
				<verse number="28">Amma Bulus ya yi ihu, ya ce, “Kada ka yi wa kanka lahani! Dukanmu muna nan!”</verse>
				<verse number="29">Mai gadin kurkukun ya kira a kawo fitilu, ya ruga ciki ya fāɗi yana rawan jiki a gaban Bulus da Sila.</verse>
				<verse number="30">Sai ya fito da su waje ya kuma tambaye su ya ce, “Ranku yǎ daɗe, me zan yi domin in sami ceto?”</verse>
				<verse number="31">Suka amsa suka ce, “Ka gaskata da Ubangiji Yesu, za ka sami ceto-kai da iyalinka.”</verse>
				<verse number="32">Saʼan nan suka yi masa maganar Ubangiji shi da kuma dukan sauran da suke a gidansa.</verse>
				<verse number="33">A wannan saʼa na daren, mai gadin kurkukun ya ɗauke su ya wanƙe musu raunukansu; nan take aka yi masa baftisma da dukan iyalinsa.</verse>
				<verse number="34">Sai mai gadin kurkukun ya kawo su cikin gidansa ya ba su abinci; ya kuwa cika da murna don ya gaskata da Allah-shi da dukan iyalinsa.</verse>
				<verse number="35">Da gari ya waye, sai alƙalan suka aika maʼaikatansu wajen mai gadin kurkukun da umarni cewa: “Ka saki mutanen nan.”</verse>
				<verse number="36">Sai mai gadin kurkukun ya gaya wa Bulus cewa, “Alƙalai sun ba da umarni a sake ku kai da Sila. Yanzu sai ku tafi. Ku sauka lafiya.”</verse>
				<verse number="37">Amma Bulus ya ce wa maʼaikatan: “Sun yi mana dūka a fili ba tare da shariʼa ba, ko da yake mu ʼyan ƙasar Roma ne, suka kuma jefa mu cikin kurkuku. Yanzu suna so su fitar da mu a ɓoye? Aʼa! Sai dai su zo da kansu su rako mu waje.”</verse>
				<verse number="38">Sai maʼaikatan suka faɗa wa alƙalan wannan, da suka ji cewa Bulus da Sila Romawa ne, sai suka ji tsoro.</verse>
				<verse number="39">Sai suka zo don su roƙe su, suka yi musu rakiya daga kurkukun, suna roƙonsu su bar birnin.</verse>
				<verse number="40">Bayan Bulus da Sila suka fita daga kurkukun, sai suka tafi gidan Lidiya, inda suka sadu da ʼyanʼuwa suka kuma ƙarfafa su. Saʼan nan suka tafi.</verse>
			</chapter>
			<chapter number="17">
				<verse number="1">Da suka bi ta Amfifolis da Afolloniya, sai suka isa Tassalonika, inda akwai majamiʼar Yahudawa.</verse>
				<verse number="2">Kamar yadda ya saba, Bulus ya shiga majamiʼar, ranakun Asabbaci uku ya yi ta yin muhawwara da su daga cikin Nassosi,</verse>
				<verse number="3">yana musu bayani da tabbatarwa cewa dole Kiristi ya sha wahala ya kuma tashi daga matattu. Ya kuma ce, “Wannan Yesun da nake sanar muku shi ne Kiristi.”</verse>
				<verse number="4">Waɗansu Yahudawa suka amince suka kuma bi Bulus da Sila, haka ma Helenawa da yawa masu tsoron Allah da kuma manyan mata ba kaɗan ba.</verse>
				<verse number="5">Amma Yahudawa suka yi kishi; saboda haka suka tattara ʼyan iska daga kasuwa, suka shirya wata ƙungiya, suka ta da tarzoma a birni. Suka ruga zuwa gidan Yason suna neman Bulus da Sila don su kawo su a gaban taron.</verse>
				<verse number="6">Amma da ba su same su ba, sai suka ja Yason da waɗansu ʼyanʼuwa zuwa gaban mahukuntan birnin, suna ihu suna cewa: “Waɗannan mutanen da suke ta da fitina koʼina a duniya sun iso nan,</verse>
				<verse number="7">Yason kuwa ya karɓe su a gidansa. Dukansu suna karya dokokin Kaisar, suna cewa akwai wani sarki, wanda ake kira Yesu.”</verse>
				<verse number="8">Da suka ji haka, sai hankalin taron da na mahukuntan birnin ya tashi.</verse>
				<verse number="9">Sai suka sa Yason da sauran su biya kuɗin saki saʼan nan suka sallame su.</verse>
				<verse number="10">Da dare ya yi, sai ʼyanʼuwa suka sallami Bulus da Sila su tafi Bereya. Da suka isa can, sai suka shiga majamiʼar Yahudawa.</verse>
				<verse number="11">Bereyawa kuwa sun fi Tassalonikawa hankali, gama sun karɓi saƙon da marmari ƙwarai, suka kuma yi ta yin bincike Nassosi kowace rana su ga ko abin da Bulus ya faɗa gaskiya ne.</verse>
				<verse number="12">Yahudawa da yawa suka gaskata, haka ma waɗansu manyan matan Helenawa da kuma mazan Helenawa da yawa.</verse>
				<verse number="13">Da Yahudawan da suke a Tassalonika suka ji cewa Bulus yana waʼazin maganar Allah a Bereya, sai suka je can ma, suna zuga taro suna kuma ta da hankalinsu.</verse>
				<verse number="14">Nan da nan ʼyanʼuwa suka sa Bulus yǎ tafi bakin teku, amma Sila da Timoti suka dakata a Bereya.</verse>
				<verse number="15">Mutanen da suka raka Bulus kuwa suka kawo shi Atens saʼan nan suka dawo da umarnai wa Sila da Timoti cewa su zo wurinsa da gaggawa.</verse>
				<verse number="16">Yayinda Bulus yake jiransu a Atens, ya damu ƙwarai da ya ga birnin cike da gumaka.</verse>
				<verse number="17">Saboda haka ya yi ta muhawwara a majamiʼa da Yahudawa da kuma Helenawa masu tsoron Allah, haka kuma da waɗanda yake tararwa a bakin kasuwa.</verse>
				<verse number="18">Wata ƙungiyar Afikuriya da kuma masu bin ussan ilimin Sitoyik suka fara gardama da shi. Waɗansunsu suka ce, “Mene ne mai surutun nan yake ƙoƙarin faɗi?” Waɗansu suka ce, “Kamar yana waʼazin baƙin alloli ne.” Sun faɗa haka ne domin Bulus yana waʼazin labari mai daɗi game da Yesu da kuma tashin matattu.</verse>
				<verse number="19">Sai suka ɗauke shi suka kawo shi wurin taron Areyofagus, inda suka ce masa, “Ko za mu san mene ne sabon koyarwan nan ya kunsa da kake yi?</verse>
				<verse number="20">Kana kawo mana raʼayoyin da suke baƙo a gare mu, kuma muna so mu san mene ne suke nufi.”</verse>
				<verse number="21">(Duk Atenawa da baƙin da suke zama a can suna zaman kashe wando ne kawai kuma ba abin da suke yi sai dai taɗi da kuma jin sababbin raʼayoyi.)</verse>
				<verse number="22">Sai Bulus ya miƙe tsaye a tsakiyar taron Areyofagus ya ce: “Ya ku mutanen Atens! Na dai lura cewa ta kowace hanya ku masu addini ne ƙwarai.</verse>
				<verse number="23">Gama saʼad da nake zagawa, na lura da kyau da abubuwan da kuke bauta wa, har ma na tarar da wani bagade da wannan rubutu: ‘GA ALLAHN DA BA A SANI BA.’ To, abin nan da kuke yi wa sujada a matsayin abin da ba ku sani nan ba shi ne zan sanar da ku.</verse>
				<verse number="24">“Allahn da ya halicci duniya da kome da yake cikinta shi ne Ubangijin sama da ƙasa, ba ya kuma zama a haikalin da aka gina da hannuwa.</verse>
				<verse number="25">Ba a kuma yin masa hidima da hannun mutum, sai ka ce mai bukatan wani abu, domin shi kansa ne ke ba wa dukan mutane rai da numfashi da kuma kome.</verse>
				<verse number="26">Daga mutum ɗaya, ya halicci kowace alʼummar mutane, don su zauna a duk duniya; shi ne kuma ya ƙaddara lokatai bisa ga tsarinsu da kuma inda za su kasance.</verse>
				<verse number="27">Allah ya yi wannan domin mutane su neme shi mai yiwuwa kuma su lalluba su same shi, ko da yake ba shi da nisa daga kowannenmu.</verse>
				<verse number="28">‘Gama a cikinsa ne muke rayuwa muke motsi muka kuma kasance.’ Yadda waɗansu mawaƙanku suka ce, ‘Mu zuriyarsa ce.’</verse>
				<verse number="29">“Saboda haka da yake mu zuriyar Allah ce, kada mu yi tsammani cewa kamannin Allah yana kama da zinariya ko azurfa ko dutse-siffar da mutum ya ƙago ta wurin dabararsa.</verse>
				<verse number="30">A dā Allah ya kawar da Allah ya kawar da kai ga zamanin jahilci, amma yanzu ya umarci dukan mutane a koʼina su tuba.</verse>
				<verse number="31">Gama ya sa ranar da zai yi wa duniya shariʼa da adalci ta wurin mutumin da ya naɗa. Ya riga ya ba da tabbacin wannan ga dukan mutane ta wurin ta da shi daga matattu.”</verse>
				<verse number="32">Saʼad da suka ji maganar tashin matattu, waɗansunsu suka yi tsaki, amma waɗansu suka ce, “Muna so mu ƙara jinka a kan wannan batu.”</verse>
				<verse number="33">Da wannan, Bulus ya bar Majalisar.</verse>
				<verse number="34">Waɗansu mutane kima suka zama mabiyan Bulus suka kuwa gaskata. A cikinsu kuwa akwai Diyonasiyus ɗan Majalisar Areyofagus, haka kuma wata mace mai suna Damaris, da waɗansu dai haka.</verse>
			</chapter>
			<chapter number="18">
				<verse number="1">Bayan haka, Bulus ya bar Atens ya tafi Korinti.</verse>
				<verse number="2">A can ya sadu da wani Bayahude mai suna Akwila, ɗan garin Fontus, wanda ya zo ba da daɗewa ba daga Italiya tare da matarsa Firiskila, domin Kalaudiyus ya umarci dukan Yahudawa su bar Roma. Sai Bulus ya tafi yǎ gan su,</verse>
				<verse number="3">da yake shi ma mai ɗinkin tenti ne kamarsu, sai ya zauna ya yi aiki tare da su.</verse>
				<verse number="4">Kowace Asabbaci kuwa yakan yi muhawwara a majamiʼa, yana ƙoƙari yǎ rinjayi Yahudawa da Helenawa.</verse>
				<verse number="5">Saʼad da Sila da Timoti suka iso daga Makidoniya, sai Bulus ya ba da kansa ga yin waʼazi kaɗai, yana tabbatar wa Yahudawa cewa Yesu shi ne Kiristi.</verse>
				<verse number="6">Amma saʼad da Yahudawa suka yi hamayya da Bulus suka kuma shiga zaginsa, sai ya karkaɗe tufafinsa a cikin rashin yarda, ya ce musu, “Alhakinku yana a kanku! Ba ni da wani laifi. Daga yanzu zan tafi wajen Alʼummai.”</verse>
				<verse number="7">Sai Bulus ya bar majamiʼar ya kuma tafi ƙofar da take kusa da gidan Titiyus Yustus, mai yi wa Allah sujada.</verse>
				<verse number="8">Kiribus, shugaban majamiʼa, da dukan iyalinsa suka gaskata Ubangiji; Korintiyawa masu yawa kuwa da suka ji shi suka gaskata, aka kuwa yi musu baftisma.</verse>
				<verse number="9">Wata rana da daddare, Ubangiji ya yi magana da Bulus a cikin wahayi ya ce: “Kada ka ji tsoro; ka ci gaba da yin magana, kada ka yi shiru.</verse>
				<verse number="10">Gama ina tare da kai, ba kuma wanda zai fāɗa maka ya cuce ka, domin ina da mutane da yawa a wannan birni.”</verse>
				<verse number="11">Saboda haka Bulus ya zauna a nan har shekara ɗaya da rabi, yana koya musu maganar Allah.</verse>
				<verse number="12">Yayinda Galliyo yake maƙaddas Akayya, Yahudawa suka haɗa kai suka tasar wa Bulus, suka kuwa kawo shi cikin kotu.</verse>
				<verse number="13">Suka yi zarge cewa, “Wannan mutum yana rarrashin mutane su yi wa Allah sujada a hanyoyin da suka saɓa wa doka.”</verse>
				<verse number="14">A daidai saʼad da Bulus yana shirin yin magana, sai Galliyo ya ce wa Yahudawan, “Da a ce ku Yahudawa kuna gunaguni game da munafunci, ko kuma wani babban laifi, da sai in iya sauraronku.</verse>
				<verse number="15">Amma da yake ya shafi gardama ce game da kalmomi da sunaye da kuma dokarku-sai ku ji da ita da kanku. Ni ba zan zama mai shariʼa kan irin waɗannan abubuwa ba.”</verse>
				<verse number="16">Saboda haka ya sa aka kore su daga kotun.</verse>
				<verse number="17">Sai duk suka juya kan Sostenes shugaban majamiʼa suka yi masa dūka a gaban kotun. Amma Galliyo ko yǎ kula.</verse>
				<verse number="18">Bulus kuwa ya ci gaba da zama a Korinti na ʼyan kwanaki. Saʼan nan ya bar ʼyanʼuwa ya shiga jirgin ruwa zuwa Suriya tare da Firiskila da Akwila. Kafin ya tashi, ya aske kansa a Kenkireya saboda alkawarin da ya yi.</verse>
				<verse number="19">Suka isa Afisa, inda Bulus ya bar Firiskila da Akwila. Shi kansa ya shiga majamiʼa ya kuma yi muhawwara da Yahudawa.</verse>
				<verse number="20">Saʼad da suka roƙe shi ya ƙara ʼyan kwanaki da su, bai yarda ba.</verse>
				<verse number="21">Amma da yake barin wurin, ya yi alkawari cewa, “Zan dawo in Allah ya yarda.” Saʼan nan ya tashi daga Afisa a jirgin ruwa.</verse>
				<verse number="22">Saʼad da ya sauka a Kaisariya, sai ya haura ya gai da ikkilisiya saʼan nan ya gangara zuwa Antiyok.</verse>
				<verse number="23">Bayan ya yi ʼyan kwanaki a Antiyok, Bulus ya tashi daga can ya zaga koʼina a yankin Galatiya da Firjiya, yana ƙarfafa dukan almajirai.</verse>
				<verse number="24">Ana cikin haka sai wani Bayahude mai suna Afollos, ɗan ƙasar Alekzandariya, ya zo Afisa. Shi masani ne, yana da cikakken sani na Nassosi.</verse>
				<verse number="25">An horar da shi a hanyar Ubangiji, ya kuma himma ƙwarai a magana, ya kuma yi koyarwa game da Yesu, daidai, ko da yake baftismar Yohanna ce kaɗai ya sani.</verse>
				<verse number="26">Sai ya fara magana gabagaɗi a majamiʼa. Saʼad da Firiskila da Akwila suka ji shi, sai suka gayyace shi gidansu suka ƙara bayyana masa hanyar Allah sosai.</verse>
				<verse number="27">Saʼad da Afollos ya so ya tafi Akayya, sai ʼyanʼuwa suka ƙarfafa shi suka kuma rubuta wa almajiran da suke can da su marabce shi. Da isowarsa, ya zama da taimako ƙwarai ga waɗanda ta wurin alheri suka gaskata.</verse>
				<verse number="28">Gama da ƙwazo ya ƙaryata Yahudawa a muhawwara a fili, yana tabbatar daga Nassosi cewa Yesu shi ne Kiristi.</verse>
			</chapter>
			<chapter number="19">
				<verse number="1">Lokacin da Afollos yake a Korinti, Bulus ya bi hanyar da ta ratsa ta Asiya ya zo Afisa. A can ya sadu da waɗansu almajirai,</verse>
				<verse number="2">sai ya tambaye, su ya ce, “Kun karɓi Ruhu Mai Tsarki saʼad da kuka gaskata?” Suka amsa suka ce, “Aʼa, ba mu ma san akwai Ruhu Mai Tsarki ba.”</verse>
				<verse number="3">Saboda haka Bulus ya yi tambaya, ya ce, “To, wace baftisma aka yi muku?” Suka ce, “Baftismar Yohanna.”</verse>
				<verse number="4">Bulus ya ce, “Ai, baftismar Yohanna, baftisma ce ta tuba. Ya faɗa wa mutane su gaskata a wani wanda yake zuwa bayansa, wato, Yesu.”</verse>
				<verse number="5">Da ji wannan, sai aka yi musu baftisma a cikin sunan Ubangiji Yesu.</verse>
				<verse number="6">Da Bulus ya ɗibiya musu hannuwansa, sai Ruhu Mai Tsarki ya sauka musu, suka kuwa yi magana da harsuna, suka kuma yi annabci.</verse>
				<verse number="7">Mutane kuwa su wajen mutum goma sha biyu ne.</verse>
				<verse number="8">Bulus ya shiga majamiʼa ya yi magana gabagaɗi a can na watanni uku, yana muhawwara yana kuma rinjayarsu game da mulkin Allah.</verse>
				<verse number="9">Amma waɗansunsu suka taurara; suka ƙi su gaskata kuma a gaban jamaʼa suka yi baƙar magana game da Hanyar. Bulus kuwa ya bar su. Ya tafi tare da almajirai ya dinga tattaunawa da su kullum a babban ɗakin jawabi na Tirannus.</verse>
				<verse number="10">Wannan ya ci gaba har shekara biyu, sai da dukan ya sa dukan Yahudawa da Helenawa da suke zaune a lardin Asiya suka ji maganar Ubangiji.</verse>
				<verse number="11">Allah ya yi ayyukan banmamakin da suka wuce misali ta hannu Bulus,</verse>
				<verse number="12">har ma ana kai hankicif da adikan da suka taɓa jikinsa wa marasa lafiya, suka kuwa warke daga cututtukansu mugayen ruhohi kuma suka rabu da su.</verse>
				<verse number="13">Waɗansu Yahudawa masu yawo gari gari suna fitar da mugayen ruhohi suka yi ƙoƙari su yi amfani da sunan Ubangiji Yesu a kan waɗanda suke da aljanu. Suna cewa, “A cikin sunan Yesu wanda Bulus yake waʼazi, na umarce ku, ku fito.”</verse>
				<verse number="14">ʼYaʼya bakwai maza na Sikeba, wani babban firist na Yahudawa, suna yin haka.</verse>
				<verse number="15">Wata rana mugun ruhu ya amsa musu ya ce, “Yesu kam na sani, Bulus kuma na sani, amma ku kuma su wane ne?”</verse>
				<verse number="16">Sai mutumin da yake da mugun ruhun ya fāɗa musu ya sha ƙarfinsu duka. Ya yi musu dūkan tsiya har suka fita a guje daga gidan tsirara jini yana zuba.</verse>
				<verse number="17">Da Yahudawa da Helenawan da suke zama a Afisa suka ji wannan labari sai duk tsoro ya kama su, aka kuwa darjanta sunan Ubangiji Yesu ƙwarai.</verse>
				<verse number="18">Da yawa cikin waɗanda suka gaskata yanzu suka zo a fili suka furta mugayen ayyukansu.</verse>
				<verse number="19">Waɗansu masu yin sihiri suka kawo naɗaɗɗun littattafansu wuri ɗaya suka kuwa ƙone su a gaban jamaʼa. Saʼad da aka lissafta yawan kuɗin naɗaɗɗun littattafan nan, sai jimilar ta kai darakmas dubu hamsin.</verse>
				<verse number="20">Ta haka maganar Ubangiji ta bazu koʼina ta kuma yi ƙarfi.</verse>
				<verse number="21">Bayan dukan wannan ya faru, sai Bulus ya yanke shawara ya ratsa Makidoniya da Akayya in za shi Urushalima. Ya kuma ce, “Bayan na tafi can, dole in ziyarci Roma ita ma.”</verse>
				<verse number="22">Sai ya aiki biyu daga cikin masu taimakonsa, Timoti da Erastus, zuwa Makidoniya, yayinda shi kuwa ya ɗan dakata a lardin Asiya.</verse>
				<verse number="23">Kusan wannan lokaci sai aka yi wani babban hargitsi game da wannan Hanyar.</verse>
				<verse number="24">Wani maƙerin azurfa, mai suna Demetiriyus wanda yake ƙera siffar ɗakunan tsafin Artemis da azurfa, ba ƙaramin ciniki yake kawo wa mutane masu sanaʼar nan ba.</verse>
				<verse number="25">Sai ya tara su wuri ɗaya, tare da masu irin wannan sanaʼar, ya ce, “Ku jamaʼa, kun san muna samun kuɗin shiga sosai daga wannan sanaʼa.</verse>
				<verse number="26">Kuma kuna ji kuna gani yadda Bulus ɗin nan ya shawo kan mutane da yawa ya kuma sa suka bauɗe a nan a Afisa da dukan lardin Asiya. Yana cewa alloli da mutum ya ƙera ba alloli ba ne ko kaɗan.</verse>
				<verse number="27">Akwai hatsari, ba kawai cewa sanaʼarmu za ta rasa sunanta mai daraja ba, amma za a yi banza da ɗakin tsafin Artemis alliyarmu mai girma, alliyar kanta wadda ake bauta a koʼina a yankin Asiya da kuma duniya, za a raba ta da darajarta.”</verse>
				<verse number="28">Da suka ji haka, sai suka yi fushi ƙwarai suka fara ihu suna cewa: “Girma ta tabbata ga Artemis ta Afisawa!”</verse>
				<verse number="29">Jim kaɗan sai hayaniya ta tashi a dukan birnin. Sai mutane suka cafke Gayus da Aristarkus, abokan tafiyar Bulus daga Makidoniya, suka ruga da zuwa fili da nufi ɗaya.</verse>
				<verse number="30">Bulus ya so ya bayyana a gaban taron, amma almajirai ba su bar shi ba.</verse>
				<verse number="31">Har waɗansu shugabannin lardin ma, abokan Bulus, suka aika masa suna roƙonsa kada ya kuskura ya shiga filin nan.</verse>
				<verse number="32">Taron kuwa ya ruɗe: Waɗansu suna ihu suna ce abu kaza, waɗansu kuma wani abu dabam. Yawancin mutane kuma ba su ma san abin da ya sa suke a wurin ba.</verse>
				<verse number="33">Yahudawa suka tura Alekzanda gaba, sai waɗansu a taron suka riƙa yin masa ihu. Sai ya ɗaga hannu don a yi shiru don yǎ kāre kansa a gaban mutane.</verse>
				<verse number="34">Amma saʼad da suka gane shi Bayahude ne, sai duk suka yi ihu gaba ɗaya na kusa saʼa biyu, suna cewa, “Girma ta tabbata ga Artemis ta Afisawa!”</verse>
				<verse number="35">Sai magatakardar birnin ya sa taron su yi shiru, saʼan nan ya ce, “Mutanen Afisa, ashe duk duniya ba ta san cewa birnin Afisa ce mai lura da haikalin Artemis mai girma da kuma siffarta da ya fāɗi daga sama ba?</verse>
				<verse number="36">Saboda haka, da yake ba dama a yi mūsun wannan gaskiya, ya kamata ku natsu kada ku yi kome da garaje.</verse>
				<verse number="37">Kun kawo mutanen nan a nan, gashi kuwa ba su yi fashin haikali ba, ba su kuwa saɓa wa alliyarmu ba.</verse>
				<verse number="38">To, in haka ne, in Demetiriyus da abokan sanaʼarsa suna da wata magana game da wani ai, kotuna suna nan a buɗe, akwai kuma muƙaddasai. Suna iya kai ƙara.</verse>
				<verse number="39">In kuma akwai wani abu har yanzu da kuke so ku kawo, dole a daidaita shi a majalisa.</verse>
				<verse number="40">Yadda yake a yanzu, muna a hatsarin amsa zargin ta da hargitsi saboda abin da ya faru yau. Da yake ba za mu iya ba da dalilin da ya sa aka yi wannan hargitsi ba.”</verse>
				<verse number="41">Bayan da ya faɗi haka, sai ya sallami taron.</verse>
			</chapter>
			<chapter number="20">
				<verse number="1">Saʼad da hayaniyar ta kwanta, sai Bulus ya aika a kira almajiran, kuma bayan ya ƙarfafa su, sai ya yi bankwana ya tafi Makidoniya.</verse>
				<verse number="2">Ya ratsa wurin yana ƙarfafa mutanen da kalmomi masu yawa, a ƙarshe kuma ya kai Giris,</verse>
				<verse number="3">inda ya zauna wata uku. Da yake Yahudawa sun ƙulla masa makirci, a lokacin da yake shirin tashi cikin jirgin ruwa zuwa Suriya, sai ya yanka shawara yǎ koma ta Makidoniya.</verse>
				<verse number="4">Sai Sofater ɗan Farrus daga Bereya, Aristarkus da Sekundus daga Tassalonika, Gayus daga Derbe, Timoti ma, da Tikikus da Turofimus daga lardin Asiya suka tafi tare da shi.</verse>
				<verse number="5">Waɗannan mutane suka sha gaba suka kuma jira mu a Toruwas.</verse>
				<verse number="6">Amma muka tashi daga Filibbi a jirgin ruwa bayan Bikin Burodi Marar Yisti bayan kuma kwana biyar muka sadu da sauran a Toruwas, inda muka zauna kwana bakwai.</verse>
				<verse number="7">A ranar farko ta mako muka taru wuri ɗaya don gutsuttsura burodi. Bulus ya yi wa mutane magana, don yana niyyar tashi washegari, sai ya yi ta yin magana har tsakar dare.</verse>
				<verse number="8">Akwai fitilu da yawa a ɗakin gidan saman da muka taru.</verse>
				<verse number="9">Akwai wani saurayi zaune a taga mai suna Yitikus, wanda barci mai nauyi ya ɗauke shi yayinda Bulus yake ta tsawaita magana. Saʼad da yake barci, sai ya fāɗi daga gidan sama a hawa ta uku aka kuma ɗauke shi matacce.</verse>
				<verse number="10">Sai Bulus ya sauka, ya miƙe a kan saurayin ya rungume shi, ya ce, “Kada ku damu, yana da rai!”</verse>
				<verse number="11">Sai ya koma ɗakin da yake a gidan sama, ya gutsuttsura burodi ya kuma ci. Bayan ya yi magana har gari ya waye, sai ya tafi.</verse>
				<verse number="12">Mutanen suka ɗauki saurayin da rai zuwa gida suka kuma taʼazantu ƙwarai da gaske.</verse>
				<verse number="13">Mu kuwa muka ci gaba zuwa jirgin ruwan muka tashi muka nufi Assos inda za mu ɗauki Bulus. Ya yi wannan shirin don zai tafi can da ƙafa.</verse>
				<verse number="14">Da ya same mu a Assos, sai muka ɗauke shi a jirgin ruwan muka zo Mitilen.</verse>
				<verse number="15">Washegari muka tashi cikin jirgin ruwa daga can muka zo gefen Kiyos. Kwana ɗaya bayan wannan, sai muka ƙetare zuwa Samos, washegari kuma muka iso Miletus.</verse>
				<verse number="16">Bulus ya yanke shawara ya wuce Afisa a jirgin ruwa don kada yǎ ɓata lokaci a lardin Asiya, gama yana sauri ya kai Urushalima, in ya yiwu ma, a ranar Fentikos.</verse>
				<verse number="17">Daga Miletus, Bulus ya aika zuwa Afisa a kira dattawan ikkilisiya.</verse>
				<verse number="18">Da suka iso, sai ya ce musu: “Kun san irin zaman da na yi tun lokacin da na zauna da ku, daga ranar farkon da na zo cikin lardin Asiya.</verse>
				<verse number="19">Na bauta wa Ubangiji da matuƙar tawaliʼu har da hawaye, da gwagwarmaya iri irin da na sha game da makircin Yahudawa.</verse>
				<verse number="20">Kun san cewa ban yi wata-wata yin muku waʼazi game da duk abin da zai amfane ku ba amma na koyar da ku a fili da kuma gida-gida.</verse>
				<verse number="21">Na yi shela ga Yahudawa da Helenawa cewa dole juye ga Allah cikin tuba su kuma amince da Ubangijinmu Yesu.</verse>
				<verse number="22">“Yanzu kuma Ruhu ya tilasta ni, za ni Urushalima, ba tare da sanin abin da zai faru da ni a can ba.</verse>
				<verse number="23">Na dai san cewa a kowane birni Ruhu Mai Tsarki yakan gargaɗe ni cewa kurkuku da shan wuya suna jirana.</verse>
				<verse number="24">Amma ni ban ɗauki raina a bakin kome ba, in dai zan iya gama tserena in kuma kammala aikin da Ubangiji Yesu ya ba ni-aikin shaida bisharar alherin Allah.</verse>
				<verse number="25">“Yanzu na san cewa ba ko ɗaya daga cikinku wanda na zazzaga ina muku waʼazin mulkin Allah da zai sāke ganina.</verse>
				<verse number="26">Saboda haka, ina muku shela a yau cewa ba ni da alhakin kowa a kaina.</verse>
				<verse number="27">Gama ban yi wata-wata a sanar muku dukan nufin Allah ba.</verse>
				<verse number="28">Ku lura da kanku da dukan garken da Ruhu Mai Tsarki ya sa ku ku zama masu kula da shi. Ku zama masu kiwon ikkilisiyar Allah, wadda ya saya da jininsa.</verse>
				<verse number="29">Na san cewa bayan na tafi, mugayen kyarketai za su shigo cikinku ba za su kuwa ƙyale garken ba.</verse>
				<verse number="30">Ko cikinku ma mutane za su taso su karkatar da gaskiya don su jawo wa kansu almajirai.</verse>
				<verse number="31">Saboda haka ku zauna a faɗake! Ku tuna cewa shekara uku, dare da rana ban taɓa fasa yin wa kowannenku gargaɗi ba, har da hawaye.</verse>
				<verse number="32">“To, yanzu na danƙa ku ga Allah da kuma ga maganar alherinsa, wadda za ta iya gina ku ta kuma ba ku gādo a cikin dukan waɗanda aka tsarkake.</verse>
				<verse number="33">Ban yi ƙyashin azurfa ko zinariya ko tufafin kowa ba.</verse>
				<verse number="34">Ku kanku kun san cewa hannuwan nan nawa sun biya mini bukatuna da kuma na abokan aikina.</verse>
				<verse number="35">Cikin kowane abin da na yi, na nuna muku cewa da irin wannan aiki tukuru don mu taimaki marasa ƙarfi, muna tunawa da kalmomin da Ubangiji Yesu kansa ya ce: ‘Bayarwa ta fi karɓa albarka.’ ”</verse>
				<verse number="36">Da ya faɗi haka, ya durƙusa tare da dukansu ya yi adduʼa.</verse>
				<verse number="37">Sai dukansu suka yi kuka suka rungume shi, suka kuma yi masa sumba.</verse>
				<verse number="38">Abin da ya fi sa su baƙin ciki shi ne maganarsa da ya ce, ba za su ƙara ganin fuskarsa ba. Sai suka raka shi zuwa wajen jirgin ruwa.</verse>
			</chapter>
			<chapter number="21">
				<verse number="1">Bayan muka rabu da su da ƙyar, sai muka shiga jirgin ruwa, muka miƙe zuwa Kos. Washegari muka tafi Rods daga can kuma muka je Fatara.</verse>
				<verse number="2">Sai muka sami wani jirgin ruwa da zai ƙetare zuwa Funisiya, sai muka shiga muka kama tafiya.</verse>
				<verse number="3">Bayan muka hangi Saifurus muka wuce shi ta kudu, sai muka ci gaba zuwa Suriya. Muka sauka a Taya, inda jirgin ruwanmu zai sauke kayansa.</verse>
				<verse number="4">Da muka sami almajirai a can, sai muka zauna da su kwana bakwai. Ta wurin Ruhu, suka yi ƙoƙari su hana Bulus wucewa zuwa Urushalima.</verse>
				<verse number="5">Amma da lokacin tashinmu ya yi, sai muka tashi muka ci gaba da tafiyarmu. Dukan almajirai da matansu da ʼyaʼyansu suka raka mu har bayan birni, a can kuwa a bakin teku muka durƙusa muka yi adduʼa.</verse>
				<verse number="6">Bayan mun yi bankwana da juna, sai muka shiga jirgin ruwa, su kuwa suka koma gida.</verse>
				<verse number="7">Muka ci gaba da tafiyarmu daga Taya muka sauka a Tolemayis, inda muka gai da ʼyanʼuwa muka yi kwana ɗaya tare da su.</verse>
				<verse number="8">Da muka tashi washegari, sai muka isa Kaisariya muka kuma sauka a gidan Filibus mai bishara, ɗaya daga cikin Bakwai ɗin nan.</verse>
				<verse number="9">Yana kuwa da ʼyaʼya huɗu ʼyan mata waɗanda ba su yi aure ba, waɗanda suka yi annabci.</verse>
				<verse number="10">Bayan muka yi ʼyan kwanaki da dama a can, sai wani annabin da ake kira Agabus ya gangaro daga Yahudiya.</verse>
				<verse number="11">Da ya zo wurinmu, sai ya ɗauki ɗamarar Bulus, ya ɗaura hannuwansa da ƙafafunsa da ita saʼan nan ya ce, “Ruhu Mai Tsarki ya ce, ‘Haka Yahudawan Urushalima za su ɗaure mai wannan ɗamara su kuma ba da shi ga Alʼummai.’ ”</verse>
				<verse number="12">Saʼad da muka ji haka, sai mu da mutanen da suke can muka roƙi Bulus kada ya je Urushalima.</verse>
				<verse number="13">Sai Bulus ya amsa, ya ce, “Don me kuke kuka kuna kuma ɓata mini zuciya? A shirye nake ba ma a ɗaure ni kawai ba, amma har ma in mutu a Urushalima saboda sunan Ubangiji Yesu.”</verse>
				<verse number="14">Da dai ya ƙi rarrasuwa, muka yi shiru, muka ce, “Bari Ubangiji yǎ yi nufinsa.”</verse>
				<verse number="15">Bayan haka, sai muka shirya muka kuma haura zuwa Urushalima.</verse>
				<verse number="16">Waɗansu almajirai daga Kaisariya suka raka mu suka kawo mu gidan Minason, inda za mu sauka. Shi mutumin Saifurus ne kuma ɗaya daga cikin almajirai na farko.</verse>
				<verse number="17">Saʼad da muka zo Urushalima, ʼyanʼuwa suka karɓe mu da murna.</verse>
				<verse number="18">Washegari Bulus da sauranmu muka tafi domin mu ga Yaƙub, dukan dattawan kuwa suna nan.</verse>
				<verse number="19">Bulus ya gaishe su ya kuma ba su rahoto dalla-dalla a kan abin da Allah ya yi a cikin Alʼummai ta wurin aikinsa.</verse>
				<verse number="20">Da suka ji haka, sai suka yabi Allah. Saʼan nan suka ce wa Bulus: “Ka gani ɗanʼuwa, yawan dubban Yahudawan da suka gaskata, kuma dukansu masu himma ne a wajen bin doka.</verse>
				<verse number="21">An sanar da su cewa kana koya wa dukan Yahudawan da suke zama a cikin Alʼummai cewa su juye daga Musa, kana kuma faɗa musu kada su yi wa ʼyaʼyansu kaciya ko su yi rayuwa bisa ga alʼadunmu.</verse>
				<verse number="22">To, me za mu yi ke nan? Lalle za su ji cewa ka iso,</verse>
				<verse number="23">saboda haka, ka yi abin da muka faɗa maka. Akwai mutum huɗu tare da mu da suka yi alkawari.</verse>
				<verse number="24">Ka ɗauki waɗannan mutane, ka tafi da su ku tsarkaka gaba ɗaya, ka kuma biya musu kome don su samu su yi aski. Ta haka kowa zai sani babu gaskiya a waɗannan rahotanni game da kai, za a kuma ga cewa kai kanka kana kiyaye dokar.</verse>
				<verse number="25">Game da Alʼummai masu bi kuwa, mun yi musu wasiƙa a kan shawararmu cewa su guji abincin da aka miƙa wa gumaka, da jini, da naman dabbar da aka maƙure da kuma fasikanci.”</verse>
				<verse number="26">Washegari, sai Bulus ya ɗauki mutanen ya kuma tsarkake kansa tare da su. Saʼan nan ya tafi haikali domin yǎ sanar da ranar cikar tsarkakewarsu da kuma ranar da za a ba da sadaka domin kowannensu.</verse>
				<verse number="27">Da kwana bakwai ɗin suka yi kusan cika, waɗansu Yahudawa daga lardin Asiya suka ga Bulus a haikali. Sai suka zuga taron duka, suka kama shi,</verse>
				<verse number="28">suna ihu suna cewa “Mutanen Israʼila ku taimake mu! Ga mutumin da yake koya wa dukan mutane koʼina cewa su ƙi mutanenmu da dokarmu da kuma wannan wuri. Ban da haka ma, ya kawo Helenawa a cikin filin haikali ya ƙazantar da wurin nan mai tsarki.”</verse>
				<verse number="29">(Dā ma can sun ga Turofimus mutumin Afisa a birni tare da Bulus suka yi tsammani Bulus ya kawo shi filin haikali.)</verse>
				<verse number="30">Duk birnin ya ruɗe, mutane suka zaburo da gudu daga kowane gefe. Suka kama Bulus, suka ja shi daga haikali, nan da nan aka rurrufe ƙofofi.</verse>
				<verse number="31">Yayinda suke ƙoƙari su kashe shi, sai labari ya kai ga shugaban ƙungiyar sojan Roma cewa birnin Urushalima duk ta hargitse.</verse>
				<verse number="32">Nan da nan ya ɗibi waɗansu hafsoshi da sojoji suka gangara a guje wurin taron. Da masu hargitsin suka ga shugaban ƙungiyar sojan da sojojinsa, sai suka daina dūkan Bulus.</verse>
				<verse number="33">Shugaban ƙungiyar sojan ya zo ya kama shi ya ba da umarni a ɗaure shi da sarƙoƙi biyu. Saʼan nan ya yi tambaya ko shi wane ne, da kuma abin da ya yi.</verse>
				<verse number="34">Waɗansu daga cikin taron suka ɗau kururuwa suna ce abu kaza, waɗansu kuma suna ce abu kaza, da yake shugaban ƙungiyar sojan ya kāsa samun ainihin tushen maganar saboda yawan hayaniyar, sai ya yi umarni a kai Bulus barikin soja.</verse>
				<verse number="35">Saʼad da Bulus ya kai bakin matakala, sai da sojoji suka ɗaga shi sama saboda tsananin haukan taron.</verse>
				<verse number="36">Taron da suka bi suka dinga kururuwa, suna cewa, “A yi da shi!”</verse>
				<verse number="37">Da sojoji suka kai gab da shigar da Bulus cikin bariki, sai ya ce wa shugaban ƙungiyar sojan, “Ko ka yarda in yi magana da kai?” Sai ya amsa, ya ce, “Ka iya Helenanci ne?</verse>
				<verse number="38">Ba kai ba ne mutumin Masar nan da ya haddasa tawaye har ya yi jagorar ʼyan taʼada dubu huɗu zuwa hamada a shekarun baya?”</verse>
				<verse number="39">Bulus ya amsa, ya ce, “Ni Bayahude ne, daga Tarsus a Silisiya shahararren birnin nan. In ka yarda bari in yi wa mutane magana.”</verse>
				<verse number="40">Da ya sami izini daga shugaban ƙungiyar sojan, sai Bulus ya tsaya a matakala, ya ɗaga wa taron hannu. Da dukan suka yi shiru, sai ya ce musu da Aramayanci.:</verse>
			</chapter>
			<chapter number="22">
				<verse number="1">“ʼYanʼuwa da iyaye, ku saurari kāriyata yanzu.”</verse>
				<verse number="2">Da suka ji ya yi musu magana da Aramayik, sai suka yi tsit. Sai Bulus ya ce,</verse>
				<verse number="3">“Ni Bayahude ne haifaffen Tarsus na Silisiya, amma a nan birnin ne aka rene ni. Aka horar da ni sosai cikin dokokin kakanninmu a ƙarƙashin Gamaliyel ni ma dā mai himma ne cikin bauta wa Allah kamar yadda kowannenku yake a yau.</verse>
				<verse number="4">Na tsananta wa masu bin wannan Hanyar har ga mutuwarsu, ina kama maza da mata ina kuma jefa su cikin kurkuku,</verse>
				<verse number="5">kamar yadda babban firist da dukan Majalisa za su iya shaida. Na ma karɓi wasiƙu daga gare su zuwa ga ʼyanʼuwansu a Damaskus, na kuma tafi can don in kawo waɗannan mutane a ɗaure zuwa Urushalima don a hukunta su.</verse>
				<verse number="6">“Wajen tsakar rana da na yi kusa da Damaskus, ba zato ba tsammani sai wani babban haske daga sama ya haskaka kewaye da ni.</verse>
				<verse number="7">Sai na fāɗi a ƙasa na kuma ji wata murya ta ce mini, ‘Shawul! Shawul! Don me kake tsananta mini?’</verse>
				<verse number="8">“Sai na yi tambaya na ce, ‘Wane ne kai, ya Ubangiji?’ “Ya amsa ya ce, ‘Ni ne Yesu Banazare, wanda kake tsanantawa.’</verse>
				<verse number="9">Abokan tafiyata suka ga hasken, amma ba su fahimci muryar mai magana da ni ba.</verse>
				<verse number="10">“Sai na yi tambaya, na ce, ‘Me zan yi, ya Ubangiji?’ “Ubangiji ya ce, ‘Tashi, ka tafi cikin Damaskus. A can za a faɗa maka duk abin da aka shirya za ka yi.’</verse>
				<verse number="11">Abokan tafiyata suka ja ni a hannu zuwa cikin Damaskus, saboda ƙarfin hasken ya makanta ni.</verse>
				<verse number="12">“Wani mutumin da ake kira Ananiyas ya zo ya gan ni. Shi mai ibada ne wajen kiyaye dokoki wanda dukan Yahudawan da suke zama a can suna girmama shi ƙwarai.</verse>
				<verse number="13">Ya tsaya kusa da ni ya ce, ‘Ɗanʼuwa Shawul, ka sami ganin garinka!’ A daidai lokacin kuwa na iya ganinsa.</verse>
				<verse number="14">“Saʼan nan ya ce, ‘Allah na kakanninmu ya zaɓe ka ka san nufinsa ka kuma ga Mai Adalcin nan ka kuma ji kalmomi daga bakinsa.</verse>
				<verse number="15">Za ka zama mai shaidarsa ga dukan mutane game da abin da ka gani ka kuma ji.</verse>
				<verse number="16">Yanzu me kake jira? Ka tashi, a yi maka baftisma, a wanke zunubanka, ta wurin kira bisa ga sunansa.’</verse>
				<verse number="17">“Saʼad da na dawo Urushalima ina cikin adduʼa a haikali, sai na ga wahayi</verse>
				<verse number="18">na ga Ubangiji yana magana. Ya ce mini, ‘Maza! Ka bar Urushalima, gama ba za su yarda da shaidarka game da ni ba.’</verse>
				<verse number="19">“ Na amsa na ce, ‘Ubangiji, waɗannan mutane sun san cewa na bi majamiʼa-majamiʼa na jefa waɗanda suka gaskata da kai a cikin kurkuku, in kuma yin musu dūka.</verse>
				<verse number="20">Saʼad da kuma aka zub da jinin Istifanus mashaidinka, na tsaya can ina ba da goyon bayana ina kuma tsaron tufafin masu kisansa.’</verse>
				<verse number="21">“Saʼan nan Ubangiji ya ce mini, ‘Je ka; zan aike ka can nesa a wurin Alʼummai.’ ”</verse>
				<verse number="22">Taron suka saurari Bulus sai da ya yi wannan magana. Saʼan nan suka ɗaga muryoyinsu suka yi ihu suka ce, “A raba duniya da wannan mutum! Bai cancanci yǎ rayu ba!”</verse>
				<verse number="23">Da suna ihu suna kaɗa mayafansu suna da ta da ƙura sama,</verse>
				<verse number="24">sai shugaban ƙungiyar sojan ya umarta a kai Bulus a barikin soja. Ya ba da umarni a yi masa bulala a kuma tambaye shi abin da ya sa mutane suke masa ihu haka.</verse>
				<verse number="25">Suna kwantar da shi ke nan domin a yi masa bulala, sai Bulus ya ce wa jarumin da yake tsaye a nan, “Ashe, daidai ne bisa ga doka a yi wa ɗan ƙasar Roma bulala wanda ba a ma tabbatar da laifi a kansa ba?”</verse>
				<verse number="26">Da jarumin ya ji haka sai ya je wurin shugaban ƙungiyar sojan ya ce masa, “Me kake so yi ne? Wannan mutum ɗan ƙasar Roma ne.”</verse>
				<verse number="27">Sai shugaban ƙungiyar sojan ya je ya tambayi Bulus ya ce, “Faɗa mini, kai ɗan ƙasar Roma ne?” Bulus ya ce, “I.”</verse>
				<verse number="28">Sai shugaban ƙungiyar sojan ya ce, “Sai da na biya kuɗi mai yawa kafin in zama ɗan ƙasa.” Bulus ya ce, “Ni kuwa an haife ni ɗan ƙasa.”</verse>
				<verse number="29">Waɗanda dā suke shirin yin masa tambayoyi suka ja da baya nan da nan. Shugaban ƙungiyar sojan kansa ya tsorata da ya fahimci cewa ya sa wa Bulus, ɗan ƙasar Roma sarƙa.</verse>
				<verse number="30">Washegari da yake shugaban ƙungiyar sojan ya so yǎ tabbatar da ainihin abin da ya sa Yahudawa suke zargin Bulus, sai ya sake shi ya kuwa umarci manyan firistoci da dukan Majalisar su taru. Saʼan nan ya kawo Bulus ya sa ya tsaya a gabansu.</verse>
			</chapter>
			<chapter number="23">
				<verse number="1">Bulus ya zuba wa Majalisar ido ya ce, “ʼYanʼuwana, na cika aikina ga Allah cikin lamiri mai kyau har yǎ zuwa yau.”</verse>
				<verse number="2">Da jin wannan Ananiyas babban firist ya umarci waɗanda suke tsaye kusa da Bulus su buge bakinsa.</verse>
				<verse number="3">Sai Bulus ya ce masa, “Allah zai buge ka, kai farin bango! Ka zauna a can kana hukunta ni bisa ga doka, ga shi kai kanka kana ƙetare dokar ta wurin ba da umarni a buge ni!”</verse>
				<verse number="4">Waɗanda suke tsaye kusa da Bulus kuwa suka ce masa, “Babban firist na Allah za ka zaga?”</verse>
				<verse number="5">Bulus ya amsa, ya ce, “ʼYanʼuwa, ai, ban san cewa shi ne babban firist ba; gama yana a rubuce cewa: ‘Kada ka yi mugun magana game da mai mulkin mutanenka.’ ”</verse>
				<verse number="6">Bulus, da ya gane cewa waɗansu daga cikinsu Sadukiyawa ne sauran kuma Farisiyawa ne, sai ya ɗaga murya a Majalisar, ya ce, “ʼYanʼuwana, ni Bafarisiye ne, ɗan Farisiyawa. Ana mini shariʼa saboda begen da nake da shi a kan tashin matattu.”</verse>
				<verse number="7">Da ya faɗi haka, sai gardama ta tashi tsakanin Farisiyawa da Sadukiyawa, taron kuwa ya rabu biyu.</verse>
				<verse number="8">(Sadukiyawa suna cewa babu tashin matattu, babu malaʼiku ko ruhohi. Amma Farisiyawa kuwa sun tsaya a kan cewa duk akwai.)</verse>
				<verse number="9">Aka yi babbar hayaniya. Waɗansu daga cikin malaman dokokin da suke Farisiyawa suka miƙe tsaye suka yi gardama mai ƙarfi suna cewa, “Ba mu sami wani laifi a wurin mutumin nan ba. A ce wani ruhu ko malaʼika ne ya yi masa magana fa?”</verse>
				<verse number="10">Gardamar kuwa ta yi tsanani har shugaban ƙungiyar sojan ya ji tsoro za su yayyage Bulus. Ya umarci sojoji su tafi su ƙwace shi ƙarfi da yaji daga wurinsu su kawo shi cikin barikin soja.</verse>
				<verse number="11">Washegari da dare Ubangiji ya tsaya kusa da Bulus ya ce, “Ka yi ƙarfin hali! Don kamar yadda ka yi shaida game da ni a Urushalima, haka kuma lalle, za ka yi shaidata a Roma.”</verse>
				<verse number="12">Washegari, Yahudawa suka ƙulla makirci suka kuma yi rantsuwa cewa ba za su ci ko sha ba sai sun kashe Bulus.</verse>
				<verse number="13">Fiye da mutane arbaʼin ne suka ƙulla wannan makirci.</verse>
				<verse number="14">Suka je wajen manyan firistoci da dattawa suka ce, “Mun yi babbar rantsuwa cewa ba za mu ci kome ba sai mun kashe Bulus.</verse>
				<verse number="15">Saboda haka, sai ku da Majalisa sai ku roƙi shugaban ƙungiyar sojan yǎ kawo shi a gabanku kamar kuna so ku ƙara samun cikakken bayani game da zancensa. Mu kuwa muna a shirye mu kashe shi kafin ya iso nan.”</verse>
				<verse number="16">Amma da ɗan ʼyarʼuwar Bulus ya ji wannan makirci, sai ya tafi cikin barikin soja ya gaya wa Bulus.</verse>
				<verse number="17">Sai Bulus ya kira ɗaya daga cikin jarumawan ya ce, “Ka kai wannan saurayi wurin shugaban ƙungiyar soja; yana da wani abin da zai faɗa masa.”</verse>
				<verse number="18">Saboda haka ya ɗauke shi ya kai wajen shugaban ƙungiyar sojan. Jarumin ya ce, “Bulus, ɗan kurkukun nan ya kira ni, ya roƙe ni in kawo wannan saurayi a wurinka domin yana da wani abin da zai faɗa maka.”</verse>
				<verse number="19">Sai shugaban ƙungiyar sojan ya kama hannun saurayin ya ja shi gefe, ya tambaye shi cewa, “Mene ne kake so ka gaya mini?”</verse>
				<verse number="20">Saurayin ya ce: “Yahudawa sun ƙulla za su roƙe ka ka kawo Bulus a gaban Majalisa gobe kamar suna neman ƙarin cikakken bayani game da Bulus.</verse>
				<verse number="21">Kada ka yarda da su, domin fiye da mutum arbaʼin daga cikinsu suna fakonsa. Sun yi rantsuwa ba za su ci ko sha ba sai sun kashe shi. Suna nan a shirye yanzu, suna jira ka amince da roƙonsu.”</verse>
				<verse number="22">Sai shugaban ƙungiyar sojan ya sallami saurayin ya kwaɓe shi ya ce, “Kada ka gaya wa kowa cewa ka faɗa mini wannan.”</verse>
				<verse number="23">Sai ya kira biyu daga cikin jarumawansa, ya umarce su cewa, “Ku shirya sojoji ɗari biyu, da masu hawan dawakai sabaʼin da kuma masu māsu ɗari biyu su tafi Kaisariya da ƙarfe tara na daren nan.</verse>
				<verse number="24">Ku shirya wa Bulus dawakai da zai hau don a kai shi wurin Gwamna Felis lafiya.”</verse>
				<verse number="25">Ya kuma rubuta wasiƙa kamar haka:</verse>
				<verse number="26">Kalaudiyus Lisiyas, Zuwa ga Mai Girma, Gwamna Felis: Gaisuwa.</verse>
				<verse number="27">Yahudawa sun kama wannan mutum suna kuma dab da kashe shi, amma na zo da sojojina na ƙwato shi, saboda na ji shi ɗan ƙasar Roma ne.</verse>
				<verse number="28">Na so in san abin da ya sa suke zarginsa, saboda haka na kawo shi a gaban Majalisarsu.</verse>
				<verse number="29">Na tarar cewa zargin da ake masa ya shafi waɗansu abubuwan da suka shafi dokarsu ne, amma ba wani zargi a kansa da ya isa kisa ko a ɗaure shi.</verse>
				<verse number="30">Saʼad da na sami labari cewa akwai wani makircin da aka ƙulla masa, sai na aika shi wurinka nan da nan. Na kuma umarci masu zarginsa su kai ƙararsu gare ka.</verse>
				<verse number="31">Saboda haka sojojin, don cika umarni, suka ɗauki Bulus da daddare suka kawo shi har Antifatiris.</verse>
				<verse number="32">Washegari suka bar masu hawan dawakai suka ci gaba da shi, yayinda sojojin suka koma barikin soja.</verse>
				<verse number="33">Saʼad da masu hawan dawakai suka isa Kaisariya, sai suka ba wa gwamna wasiƙar suka kuma miƙa masa Bulus.</verse>
				<verse number="34">Gwamna ya karanta wasiƙar ya kuma tambaya ko daga wanda lardi ne ya fito. Da ya ji cewa shi daga Silisiya ne,</verse>
				<verse number="35">sai ya ce, “Zan ji batunka lokacin da masu zarginka suka iso.” Saʼan nan ya ba da umarni a kai Bulus a tsare shi a fadar Hiridus.</verse>
			</chapter>
			<chapter number="24">
				<verse number="1">Bayan kwana biyar sai Ananiyas babban firist ya tafi Kaisariya tare da waɗansu daga cikin dattawa da kuma wani lauya mai suna Tertullus, suka kawo ƙararsu game da Bulus a gaban gwamna.</verse>
				<verse number="2">Saʼad da aka shigo da Bulus, sai Tertullus ya shiga kai ƙararsa a gaban Felis yana cewa: “Mun daɗe muna zaman lafiya a ƙarƙashinka, hangen nesanka kuma ya kawo gyare-gyare a wannan ƙasa.</verse>
				<verse number="3">Koʼina da kuma a kowace hanya, ya mafifici Felis, mun amince da wannan da godiya marar iyaka.</verse>
				<verse number="4">Amma don kada in ƙara gajiyar da kai, ina roƙonka ka yi haƙuri ka saurari ɗan taƙaitaccen jawabinmu.</verse>
				<verse number="5">“Mun tarar da wannan mutum fitinanne ne, yana ta da na zaune tsaye a tsakanin Yahudawa koʼina a duniya. Shi shugaban ɗarikar Nazarawa</verse>
				<verse number="6">har ma ya yi ƙoƙari ya ƙazantar da haikali; shi ya sa muka kama shi.</verse>
				<verse number="7"></verse>
				<verse number="8">Ta wurin bincika shi da kanka za ka gane gaskiyar game da dukan waɗannan zargin da muke kawo a kansa.”</verse>
				<verse number="9">Yahudawa ma suka goyi bayan zargin, suna tabbatar cewa waɗannan abubuwa haka suke.</verse>
				<verse number="10">Da gwamna ya yi masa alama ya yi magana, sai Bulus ya amsa, ya ce: “Na san cewa ka yi shekaru da yawa kana mulki a wannan ƙasa; saboda haka ina farin ciki in kāre kaina.</verse>
				<verse number="11">Da sauƙi za ka iya tabbatar cewa, bai fi kwana goma sha biyu da suka wuce ne na tafi Urushalima, domin yin sujada ba.</verse>
				<verse number="12">Masu zargina ba su same ni ina gardama da kowa a haikali, ko kuma ina ta da hankalin jamaʼa a majamiʼu ko kuwa wani wuri dabam a cikin birni ba.</verse>
				<verse number="13">Ba kuwa za su iya tabbatar maka ƙarar da suke yi yanzu a kaina ba.</verse>
				<verse number="14">Amma na yarda cewa ina bauta wa Allah na kakanninmu a matsayin mai bin Hanyar da suke kira ɗarika. Na gaskata dukan abin da ya amince da Doka da yake kuma a rubuce cikin Annabawa,</verse>
				<verse number="15">ina kuma da irin bege ɗaya ga Allah yadda mutanen nan suke da shi, cewa akwai tashin matattu masu adalci da masu mugunta duka.</verse>
				<verse number="16">Saboda haka, ina ƙoƙari kullum in kasance da lamiri mai tsabta a gaban Allah da mutane.</verse>
				<verse number="17">“Bayan ʼyan shekaru da dama da ba na nan, sai na dawo Urushalima don in kawo wa mutanena kyautai saboda matalauta in kuma yi sadaka.</verse>
				<verse number="18">Ni tsarkake ne saʼad da suka same ni cikin filin haikalin ina yin haka. Babu taro tare da ni, ba kuwa ina ta da hankali ba.</verse>
				<verse number="19">Amma akwai waɗansu Yahudawa daga lardin Asiya, waɗanda ya kamata suna a nan a gabanka su kawo ƙara in suna da wani a kaina.</verse>
				<verse number="20">Ko kuwa waɗannan da suke a nan su faɗi laifin da suka same ni da shi saʼad da na tsaya a gaban Majalisa— </verse>
				<verse number="21">sai ko wannan abu ɗaya kaɗai da na ɗaga murya na faɗi yayinda nake tsaye a gabansu cewa: ‘A game da tashin matattu ake mini shariʼa a gabanku yau.’ ”</verse>
				<verse number="22">Sai Felis, wanda yake da cikakken sani game da Hanyar, ya ɗaga sauraron ƙarar. Ya ce, “In Lisiyas shugaban ƙungiyar soja ya iso, zan yanke muku shariʼa.”</verse>
				<verse number="23">Ya yi wa jarumin umarni yǎ tsare Bulus amma yǎ ba shi ʼyanci yǎ kuma bar abokansa su lura da bukatunsa.</verse>
				<verse number="24">Bayan ʼyan kwanaki da dama sai Felis ya zo da matarsa Durusilla, Bayahudiya. Sai ya aika a zo da Bulus ya kuma saurare shi da yake magana game da bangaskiya cikin Kiristi Yesu.</verse>
				<verse number="25">Da Bulus ya ci gaba jawabi a kan adalci, kamunkai da kuma hukunci mai zuwa, sai Felis ya tsorata ya ce, “Yanzu kam, ya isa haka! Kana iya tafi. In na sami zarafi, zan kira ka.”</verse>
				<verse number="26">A wani fanni yana sa rai cewa Bulus zai ba shi toshiyar baki, saboda haka ya yi ta aika a kira masa Bulus yǎ yi magana da shi.</verse>
				<verse number="27">Da shekaru biyu suka wuce, sai Forsiyus Festus, ya gāji Felis, amma domin Felis ya so ya biya wa Yahudawa bukata, sai ya bar Bulus a kurkuku.</verse>
			</chapter>
			<chapter number="25">
				<verse number="1">Kwana uku bayan isowa a lardin, sai Festus ya haura daga Kaisariya zuwa Urushalima,</verse>
				<verse number="2">inda manyan firistoci da shugabannin Yahudawa suka bayyana a gabansa suka kuma gabatar da ƙararsu a kan Bulus.</verse>
				<verse number="3">Suka roƙi Festus a gaggauce a matsayin alfarma gare su, da yǎ sa a mai da Bulus Urushalima, gama sun ʼyan kwanto su kashe shi a hanya.</verse>
				<verse number="4">Festus ya amsa, ya ce, “Bulus yana tsare a Kaisariya, ni da kaina kuma zan je can ba da daɗewa ba.</verse>
				<verse number="5">Ku sa waɗansu daga cikin shugabanninku su tafi tare da ni su kawo ƙararsu a kan mutumin a can, in ya aikata wani laifi.”</verse>
				<verse number="6">Bayan ya yi kwanaki takwas ko goma tare da su, sai ya gangara zuwa Kaisariya, washegari kuma ya kira a yi zaman kotu ya kuma umarta a kawo Bulus a gabansa.</verse>
				<verse number="7">Da Bulus ya bayyana, sai Yahudawan da suka gangaro daga Urushalima suka tsaya kewaye shi, suna kawo ƙarar masu tsanani da yawa a kansa, waɗanda ba su iya tabbatarwa ba.</verse>
				<verse number="8">Saʼan nan Bulus ya kāre kansa ya ce: “Ban aikata wani laifi game da dokokin Yahudawa ko game da haikali ko kuma game da Kaisar ba.”</verse>
				<verse number="9">Festus, da yake yana so yǎ yi wa Yahudawa alfarma, sai ya ce wa Bulus, “Ka yarda ka je Urushalima a yi maka shariʼa a can a gabana a kan waɗannan zarge?”</verse>
				<verse number="10">Bulus ya amsa, ya ce: “Yanzu ina tsaye a gaban kotun Kaisar, inda ya kamata a yi mini shariʼa. Ban yi wani laifi ga Yahudawa ba, kai da kanka ma ka san da haka sarai.</verse>
				<verse number="11">In kuwa ina da wani laifin da ya isa kisa, ban ƙi in mutu ba. Amma in ƙarar da waɗannan Yahudawa suka kawo a kaina ba gaskiya ba ne, ba wanda yake da iko ya ba da ni a gare su. Na ɗaukaka ƙara zuwa gaban Kaisar!”</verse>
				<verse number="12">Bayan Festus ya yi shawara da majalisarsa, sai ya ce: “Ka ɗaukaka ƙara zuwa gaban Kaisar. To, ga Kaisar kuwa za ka tafi!”</verse>
				<verse number="13">Bayan ʼyan kwanaki sai Sarki Agiriffa da Bernis suka iso Kaisariya don su yi wa Festus gaisuwar ban girma.</verse>
				<verse number="14">Da yake za su yi kwanaki da dama a can, sai Festus ya tattauna batun Bulus da sarki. Ya ce: “Akwai mutumin da Felis ya bari a ɗaure.</verse>
				<verse number="15">Saʼad da na je Urushalima, manyan firistoci da dattawan Yahudawa suka kawo ƙara game da shi suka kuma nema a hukunta shi.</verse>
				<verse number="16">“Na gaya musu cewa ba alʼadar Romawa ba ce a hukunta mutum kafin ya fuskanci masu ƙararsa ya kuma sami damar kāre kansa game da ƙararsu.</verse>
				<verse number="17">Da suka zo nan tare da ni, ban yi wani jinkiri ba, na kira zaman kotu washegari kuma na umarta a kawo mutumin.</verse>
				<verse number="18">Saʼad da masu zarginsa suka tashi tsaye don su yi magana, ba su zarge shi da wani laifin da na yi tsammani ba.</verse>
				<verse number="19">A maimako haka, sai suka kawo waɗansu ʼyan maganganu game da addininsu da ba su yarda da shi ba da kuma game da wani Yesu da ya mutu wanda Bulus ya ce yana da rai.</verse>
				<verse number="20">Na rasa yadda zan bincike irin abubuwan nan; saboda haka na yi tambaya ko zai yarda ya tafi Urushalima a yi masa shariʼa a can game da waɗannan zargi.</verse>
				<verse number="21">Da Bulus ya ɗaukaka ƙara zuwa gaban Babban Sarki sai na umarta a tsare shi har kafin in aika shi zuwa ga Kaisar.”</verse>
				<verse number="22">Sai Agiriffa ya ce wa Festus, “Ni ma zan so in saurari mutumin da kaina.” Sai ya ce, “Za ka kuwa ji shi gobe.”</verse>
				<verse number="23">Washegari Agiriffa da Bernis suka yi shiga irin ta sarauta suka shiga ɗakin jamaʼa tare da manyan sojoji da manyan mutanen birni. Da umarnin Festus, sai aka shigo da Bulus.</verse>
				<verse number="24">Sai Festus ya ce: “Sarki Agiriffa, da kuma dukan waɗanda suke tare da mu, kun ga wannan mutum! Dukan jamaʼar Yahudawa sun kawo mini ƙararsa a Urushalima da kuma a nan Kaisariya, suna kururuwa suna cewa bai kamata a bar shi da rai ba.</verse>
				<verse number="25">Ban same shi da wani laifin da ya isa kisa ba, amma saboda ya ɗaukaka ƙararsa zuwa gaban Babban Sarki sai na yanke shawara in aika da shi Roma.</verse>
				<verse number="26">Ba ni da wata tabbatacciyar maganar da zan rubuta wa Mai Girma game da shi. Saboda haka na kawo shi a gabanku duka, musamman a gabanka, Sarki Agiriffa, saboda a sakamakon wannan bincike zan iya samun abin da zan rubuta.</verse>
				<verse number="27">Don a ganina wauta ce a aika da ɗan kurkuku ba tare da an nuna zargin da ake yi kansa ba.”</verse>
			</chapter>
			<chapter number="26">
				<verse number="1">Sai Agiriffa ya ce wa Bulus, “An ba ka izini ka yi magana.” Saboda haka Bulus ya yi alama da hannunsa ya fara kāriyarsa.</verse>
				<verse number="2">Ya ce, “Sarki Agiriffa, na yi saʼa da na tsaya a gabanka yau yayinda nake kāriyata game da dukan zargin Yahudawa,</verse>
				<verse number="3">musamman ma domin ka saba sosai da dukan alʼadun Yahudawa da kuma maganganunsu. Saboda haka ina roƙonka ka saurare ni da haƙuri.</verse>
				<verse number="4">“Yahudawa duk sun san yadda na yi rayuwa tun ina yaro, daga farkon rayuwata a ƙasarmu da kuma a Urushalima.</verse>
				<verse number="5">Sun san ni tun da daɗewa za su kuwa shaida, in suna so, cewa bisa ga ɗarikar addininmu mafi tsanani, na yi rayuwar Bafarisiye ne.</verse>
				<verse number="6">Yanzu kuwa saboda begena cikin abin da Allah ya yi wa kakanninmu alkawari ne, ake mini shariʼa yau.</verse>
				<verse number="7">Wannan shi ne alkawarin da kabilanmu goma sha biyu suke bege su ga cikawarsa, yayinda suke bauta wa Allah da himma dare da rana. Ya Sarki, saboda wannan bege ne fa Yahudawa suke zargena.</verse>
				<verse number="8">Don me wani a cikinku zai yi shakka cewa Allah yana ta da matattu?</verse>
				<verse number="9">“Ni ma a dā na tabbata cewa ya kamata in yi duk abin da zan iya yi domin in yi gāba da sunan Yesu Banazare.</verse>
				<verse number="10">Abin da na yi ke nan a Urushalima. Da izinin manyan firistoci na sa tsarkaka da yawa a kurkuku, saʼad da kuma ake kashe su, nakan ka da ƙuriʼata gāba da su.</verse>
				<verse number="11">Sau da dama nakan bi majamiʼa-majamiʼa, in sa a yi musu hukunci. Na kuma yi ƙoƙarin tilasta su su yi saɓo. Don kuma tsananin fushi da su, sai da na fafare su har waɗansu garuruwa na ƙetaren iyaka, ina tsananta musu.</verse>
				<verse number="12">“A cikin irin tafiye-tafiyen nan ne ina kan hanya zuwa Damaskus tare da izini daga manyan firistoci.</verse>
				<verse number="13">Da tsakar rana, Ya sarki, saʼad da nake kan hanya, sai na ga wani haske daga sama, fiye da hasken rana, yana haskakawa kewaye da ni da abokan tafiyata.</verse>
				<verse number="14">Dukanmu muka fāɗi ƙasa, na kuwa ji wata murya tana ce mini da harshen Aramayik, ‘Shawul, Shawul, don me kake tsananta mini? Yana da wuya ka shuri tsinken tsokana dabba.’</verse>
				<verse number="15">“Sai na yi tambaya na ce, ‘Wane ne kai, ya Ubangiji?’ “Ubangiji ya ce, ‘Ni ne Yesu wanda kake tsananta wa.’</verse>
				<verse number="16">‘Yanzu ka tashi, ka tsaya da ƙafafunka. Na bayyana a gare ka don in naɗa ka bawa da kuma mai shaidar abin da ka gani game da ni da kuma abin da zan nuna maka.</verse>
				<verse number="17">Zan tsirar da kai daga mutanenka da kuma daga Alʼummai. Ina aikanka zuwa gare su domin</verse>
				<verse number="18">ka buɗe idanunsu su kuwa juyo daga duhu zuwa haske, daga mulkin Shaiɗan kuma zuwa wurin Allah, domin su sami gafarar zunubai da kuma matsayi a cikin waɗanda aka tsarkake ta wurin bangaskiya a cikina.’</verse>
				<verse number="19">“Saboda haka fa, Sarki Agiriffa, ban yi rashin biyayya ga wahayin nan daga sama ba.</verse>
				<verse number="20">Da farko ga waɗanda suke a Damaskus, saʼan nan ga waɗanda suke a Urushalima da kuma cikin dukan Yahudiya, da kuma ga Alʼummai su ma, na yi waʼazi don su tuba su juyo ga Allah su kuma tabbatar da tubansu ta wurin ayyukansu.</verse>
				<verse number="21">Shi ya sa Yahudawa suka kama ni a filin haikali suka kuma yi ƙoƙarin kashe ni.</verse>
				<verse number="22">Amma na sami taimakon Allah har yǎ zuwa yau. Yanzu ga ni a tsaye a nan, ina shaida ga babba da yaro. Ba na faɗin kome fiye da abin da annabawa da Musa suka ce zai faru— </verse>
				<verse number="23">cewa Kiristi zai sha wahala, kuma a matsayin wanda yake na fari da zai tashi daga matattu, zai yi shelar haske ga mutanensa da kuma Alʼummai.”</verse>
				<verse number="24">A nan ne fa Festus ya tsai da kāriyar Bulus. Ya yi ihu ya ce, “Bulus! Kai dai ruɗaɗɗe ne, yawan karatunka yana juya maka kai.”</verse>
				<verse number="25">Bulus ya amsa, ya ce, “Ba na hauka, ya mafifici Festus. Abin da nake faɗi gaskiya ne da kuma mai kyau.</verse>
				<verse number="26">Sarki ya san waɗannan abubuwa, ina kuma iya yin magana da shi a sake. Na tabbata cewa ba ɗaya daga cikin waɗannan da ya kuɓuce saninsa, domin ba a ɓoye aka yi shi ba.</verse>
				<verse number="27">Sarki Agiriffa ka gaskata da annabawa? Na san ka gaskata.”</verse>
				<verse number="28">Sai Agiriffa ya ce wa Bulus, “Kana tsammani cewa a cikin ɗan ƙanƙanin lokaci kana so ka mai da ni Kirista?”</verse>
				<verse number="29">Bulus ya amsa, ya ce, “Ko a ɗan lokaci, ko a lokaci mai yawa-ina adduʼa ga Allah cewa, ba kai kaɗai ba amma duk waɗanda suke saurare ni a yau su zama abin da nake, sai dai ban da sarƙoƙin nan.”</verse>
				<verse number="30">Sai sarki ya tashi, haka kuma gwamna da Bernis da kuma waɗanda suke zaune tare da su.</verse>
				<verse number="31">Suka bar ɗakin, kuma yayinda suke magana da juna, sai suka ce, “Wannan mutum ba ya yin kome da ya isa kisa ko ɗauri.”</verse>
				<verse number="32">Sai Agiriffa ya ce wa Festus, “Da ba don wannan mutum ya ɗaukaka ƙara zuwa gaban Kaisar ba da an sake shi.”</verse>
			</chapter>
			<chapter number="27">
				<verse number="1">Saʼad da aka yanke shawara cewa za mu tashi a jirgin ruwa zuwa Italiya, sai aka danƙa Bulus da waɗansu ʼyan kurkuku a hannun wani jarumin mai suna Juliyos, wanda yake na Bataliyar Babban Sarki.</verse>
				<verse number="2">Muka shiga jirgin ruwa daga Andiramitiyum wanda yake shirin tashi zuwa tasoshin da suke bakin tekun lardin Asiya, sai muka kama tafiya. Aristarkus, mutumin Makidoniya daga Tassalonika, yana tare da mu.</verse>
				<verse number="3">Washegari muka sauka a Sidon; Juliyos kuwa, cikin alheri ga Bulus, ya bar shi yǎ je wajen abokansa domin su biya masa bukatunsa.</verse>
				<verse number="4">Daga can kuma muka sāke kama tafiya muka zaga ta bayan tsibirin Saifurus saboda iska tana gāba da mu.</verse>
				<verse number="5">Saʼad da muka ƙetare tekun da yake sassan gaɓar Silisiya da Famfiliya sai muka sauka a Mira ta Lisiya.</verse>
				<verse number="6">A can jarumin ya sami wani jirgin ruwan Alekzandariyan da za shi Italiya sai ya sa mu a ciki.</verse>
				<verse number="7">Tafiyar ta ɗauki kwanaki da yawa muna yi kaɗan kaɗan da ƙyar muka iso kusa da gaɓar Kinidus. Da iskar ta hana mu ci gaba, sai muka bi ta bayan tsibirin Kirit ɗaura da Salmone.</verse>
				<verse number="8">Muka ci gaba a gefen gaɓar da ƙyar har muka iso wani wurin da ake kira Kyakkyawan Mafaka, kusa da garin Laseya.</verse>
				<verse number="9">An riga an ɓata lokaci da yawa, tafiya kuwa ta riga ta zama da hatsari domin a lokacin Azumi ya riga ta wuce. Saboda haka Bulus ya gargaɗe su,</verse>
				<verse number="10">ya ce, “Mutane, ina gani tafiyarmu za ta zama da masifa ta kuma kawo babbar hasara ga jirgin ruwan da kaya, da kuma ga rayukanmu ma.”</verse>
				<verse number="11">Amma jarumin, a maimakon ya saurari abin da Bulus ya ce, sai ya bi shawarar matuƙi da kuma mai jirgin ruwan.</verse>
				<verse number="12">Da yake tashar jirgin ruwan ba ta dace a ci damina a can ba, yawanci suka ba yanke shawara cewa mu ci gaba da tafiya, da bege za mu kai Funis mu ci damina a can. Wannan tashar jirgin ruwa ne a Kirit, tana fuskantar kudu maso yamma da kuma arewa maso yamma.</verse>
				<verse number="13">Da iska ta fara busowa daga kudu a hankali, sai suka yi tsammani sun sami abin da suke nema; saboda haka suka janye ƙugiyar jirgin ruwa suka bi ta gefen tsibirin Kirit.</verse>
				<verse number="14">Ba a jima ba, sai ga wata guguwar iska mai ƙarfin da ake kira “ʼyar arewa maso gabas,” ta buga daga tsibirin.</verse>
				<verse number="15">Iskar ta ci ƙarfin jirgin ruwan har ya kāsa fuskantar iskar; saboda haka muka sallama mata ta yi ta tura mu.</verse>
				<verse number="16">Da muka bi ta bayan wani ɗan tsibirin da ake kira Kauda, da ƙyar muka jawo ɗan ƙaramin jirgin kusa da jirgin.</verse>
				<verse number="17">Da mutanen suka jawo shi cikin babban jirgin ruwan, sai suka sa igiyoyi ta ƙarƙashin jirgin ruwan kanta don su ɗaɗɗaura shi. Don gudun kada a fyaɗa mu da yashin gaɓar Sirtis, sai suka saukar da ƙugiyar jirgin ruwan, suka bari aka yi ta tura jirgin haka.</verse>
				<verse number="18">Haka muka yi ta shan bugun guguwar hadarin nan washegari suka fara jajjefar da kayan da jirgin yake ɗauke da su a cikin teku.</verse>
				<verse number="19">A rana ta uku, da hannuwansu suka jefar da kayan aikin jirgin ruwan a cikin teku.</verse>
				<verse number="20">Da dai aka yi kwana da kwanaki ba a ga rana ko taurari ba guguwar iska kuma ta ci gaba da bugowa, a ƙarshe muka fid da zuciya za mu tsira.</verse>
				<verse number="21">Bayan mutanen sun daɗe ba su ci abinci ba, Bulus ya miƙe tsaye a gabansu ya ce: “Mutane, da kun ji shawarata na kada ku tashi daga Kirit, da ba ku fāɗa wannan masifa da hasara ba.</verse>
				<verse number="22">Amma yanzu ina ƙarfafa ku ku yi ƙarfin hali, domin ba ɗayanku da zai rasa ransa; jirgin ruwan ne kaɗai zai hallaka.</verse>
				<verse number="23">Jiya da dare wani malaʼikan Allahn da nake nasa nake kuma bauta wa ya tsaya kusa da ni</verse>
				<verse number="24">ya ce, ‘Kada ka ji tsoro, Bulus. Lalle za ka tsaya a gaban Kaisar a yi maka shariʼa; Allah kuma cikin alherinsa ya ba ka dukan rayukan mutanen da suke tafiya tare da kai.’</verse>
				<verse number="25">Saboda haka ku yi ƙarfin hali, ku jamaʼa, gama gaskata Allah a kan cewa yadda aka faɗa mini ɗin nan, haka zai faru.</verse>
				<verse number="26">Duk da haka, dole a fyaɗa mu a wani tsibiri.”</verse>
				<verse number="27">A dare na goma sha huɗu iska dai tana ta korarmu a Tekun Adiriyatik, wajen tsakar dare sai masu tuƙin jirgin suka zaci sun yi kusa da ƙasa.</verse>
				<verse number="28">Sai suka gwada zurfin ruwan suka ga ya kai ƙafa ɗari da ashirin. Bayan ɗan lokaci kaɗan suka sāke gwadawa suka ga zurfin ya kai ƙafa tasaʼin.</verse>
				<verse number="29">Don gudun kada a fyaɗa mu a kan duwatsu, sai suka saki ƙugiyoyin jirgin guda huɗu daga bayan jirgin suka yi fata gari ya waye.</verse>
				<verse number="30">Cikin ƙoƙarin tserewa daga jirgin, sai masu tuƙin jirgin suka saukar da ɗan ƙaramin jirgin ruwan cikin tekun, suka yi kamar za su saki waɗansu ƙugiyoyi daga sashen gaba na babban jirgin ne.</verse>
				<verse number="31">Sai Bulus ya ce wa jarumin da kuma sojojin, “In mutanen nan ba su tsaya a cikin jirgin nan ba, ba za ku tsira ba.”</verse>
				<verse number="32">Sai sojojin suka yayyanke igiyoyin da suke riƙe da ɗan ƙaramin jirgin, suka bar shi ya bi ruwa.</verse>
				<verse number="33">Kafin gari ya waye Bulus ya roƙe su duka su ci abinci. Ya ce, “Kwana goma sha huɗu ke nan, kuna zama cikin zulumi kun kuma kasance ba abinci-ba ku ci kome ba.</verse>
				<verse number="34">Ina roƙonku yanzu ku ci abinci. Kuna bukatarsa don ku rayu. Ba ɗayanku da zai rasa ko gashin kansa guda ɗaya.”</verse>
				<verse number="35">Bayan da ya faɗi haka, sai ya ɗauki burodi ya yi godiya ga Allah a gabansu duka. Saʼan nan ya gutsuttsura ya fara ci.</verse>
				<verse number="36">Dukansu kuwa suka sami ƙarfafawa, suka kuma ci abinci.</verse>
				<verse number="37">Dukanmu a jirgin kuwa mutane 276 ne.</verse>
				<verse number="38">Saʼad da suka ci iyakar abin da suke so, sai suka rage nauyin jirgin ta wurin zubar da hatsin a cikin tekun.</verse>
				<verse number="39">Da gari ya waye, ba su gane ƙasar da suke ba, amma suka ga wani lungu da gaci mai yashi, sai suka yanke shawara su kai jirgin can in za su iya.</verse>
				<verse number="40">Da suka yanke ƙugiyoyin, sai suka bar su a cikin teku a lokaci guda kuma suka ɓalle maɗaurin abin juya jirgin. Sai suka ta da filafilan gaban jirgin daidai yadda iska za ta tura shi gaba, saʼan nan suka nufi gaci.</verse>
				<verse number="41">Amma jirgin ruwan ya shiga yashi ya kafe. Kan jirgin ya shiga cikin yashin ya kāsa motsi, sai jirgin ya fara farfashewa ta baya saboda haukan raƙuman ruwa.</verse>
				<verse number="42">Sojojin suka yi niyya su kakkashe ʼyan kurkukun don hana waninsu yǎ yi iyo yǎ tsere.</verse>
				<verse number="43">Amma jarumin ya so ya ceci ran Bulus, sai ya hana su aiwatar da niyyarsu. Ya kuma yi umarni duk waɗanda suka iya ruwa su fara fāɗawa zuwa gaci.</verse>
				<verse number="44">Sauran kuma su bi katakai zuwa can ko kuma a kan tarkacen jirgin ruwan. Ta haka kowa ya kai bakin teku lafiya.</verse>
			</chapter>
			<chapter number="28">
				<verse number="1">Bayan da muka kai bakin tekun lafiya, sai muka tarar cewa sunan tsibirin Malta ne.</verse>
				<verse number="2">Mutanen tsibirin kuwa suka nuna mana babban alheri. Suka hura wuta suka marabce mu duka saboda ana ruwan sama da kuma sanyi.</verse>
				<verse number="3">Bulus ya tattara tarin itace, yayinda kuma yake sa itacen a wuta, sai maciji ya ɓullo saboda zafi, ya ɗafe a hannunsa.</verse>
				<verse number="4">Da mutanen tsibirin suka ga macijin yana lilo a hannunsa, sai suka ce wa juna “Lalle, wannan mutum mai kisankai ne; gama ko da yake ya tsira daga teku, Adalci bai bar shi ya rayu ba.”</verse>
				<verse number="5">Amma Bulus ya karkaɗe macijin a cikin wuta, bai kuwa ji wani ciwo ba.</verse>
				<verse number="6">Mutanen kuma suka yi zato zai kumbura ko kuma nan da nan zai fāɗi matacce, amma da aka daɗe ba su ga wani abu ya faru da shi ba, sai suka sāke raʼayi suka ce shi wani allah ne.</verse>
				<verse number="7">Akwai wani filin nan kusa wanda yake na Fubiliyus, babban shugaban tsibirin. Shi ne ya karɓe mu a gidansa da alheri ya kuma ciyar da mu har kwana uku.</verse>
				<verse number="8">Mahaifinsa kuwa yana kwanciya a gado yana fama da zazzaɓi da atuni. Bulus ya shiga ciki don yǎ gan shi, bayan ya yi masa adduʼa, sai ya ɗibiya masa hannuwa ya warkar da shi.</verse>
				<verse number="9">Saʼad da wannan ya faru, sauran marasa lafiya a tsibirin suka zo aka kuma warkar da su.</verse>
				<verse number="10">Suka girmama mu ta kowane hali da muka shirya za mu tashi, sai suka ba mu abubuwan da muke bukata.</verse>
				<verse number="11">Bayan wata uku sai muka tashi a wani jirgin ruwan da ya ci dammuna a tsibirin. Jirgin ruwa kuwa na Alekzandariya ne yana da siffar tagwayen allolin Kasto da Follus.</verse>
				<verse number="12">Muka isa Sirakus a can muka yi kwana uku.</verse>
				<verse number="13">Daga can muka tashi muka isa Regiyum. Washegari iskar kudu ta taso, washegari kuma muka kai Futeyoli.</verse>
				<verse number="14">A can muka tarar da waɗansu ʼyanʼuwa waɗanda suka gayyaci mu mu yi mako ɗaya da su. Da haka dai muka kai Roma.</verse>
				<verse number="15">ʼYanʼuwan da suke can sun sami labari cewa muna zuwa, sai suka tashi tun daga Kasuwar Affiyus da Masauƙi Uku don su tarye mu. Da ganin mutanen nan sai Bulus ya gode wa Allah ya kuma sami ƙarfafawa.</verse>
				<verse number="16">Da muka isa Roma, sai aka yarda wa Bulus yǎ zauna shi kaɗai, tare da sojan da zai yi gadinsa.</verse>
				<verse number="17">Bayan kwana uku sai ya kira taron shugabannin Yahudawa. Da suka taru, Bulus ya ce musu: “ʼYanʼuwana, ko da yake ban yi wa mutanenmu wani laifi ba ko kuma wani abu game da alʼadun kakanninmu, aka kama ni a Urushalima aka kuma ba da ni ga Romawa.</verse>
				<verse number="18">Suka tuhume ni suka kuma so su sake ni, domin ba a same ni da wani laifin da ya cancanci kisa ba.</verse>
				<verse number="19">Amma da Yahudawa suka ƙi, sai ya zama mini dole in ɗaukaka ƙara zuwa gaban Kaisar-ba don ina da wani zargin da zan kawo game da mutanena ba.</verse>
				<verse number="20">Saboda wannan ne na nemi in ganku in kuma yi magana da ku. Saboda begen Israʼila ne, nake a ɗaure da wannan sarƙa.”</verse>
				<verse number="21">Suka amsa cewa, “Ba mu sami wani wasiƙa daga Yahudiya game da kai ba, kuma ba kowa daga cikin ʼyanʼuwan da suka zo daga can ya kawo wani labari ko ya faɗi wani mummuna abu game da kai.</verse>
				<verse number="22">Amma muna so mu ji raʼayinka, gama mun san cewa mutane koʼina suna muguwar magana a kan wannan ɗarikar.”</verse>
				<verse number="23">Suka shirya su sadu da Bulus wata rana, suka ma zo da yawa fiye da dā a wurin da Bulus yake zama. Daga safe har zuwa yamma ya yi ta yi musu bayyani, ya kuma shaida musu mulkin Allah yana ƙoƙarin rinjayarsu game da Yesu daga Dokar Musa da kuma daga Annabawa.</verse>
				<verse number="24">Waɗansu suka rinjayu da abin da ya faɗa, amma waɗansu suka ba su gaskata ba.</verse>
				<verse number="25">Suka kāsa yarda da juna suka fara watsewa bayan Bulus ya yi wannan magana guda cewa: “Ruhu Mai Tsarki ya faɗa wa kakannin-kakanninku gaskiya saʼad da ya ce ta bakin annabi Ishaya cewa:</verse>
				<verse number="26">“ ‘Je ka wurin mutanen nan ka ce, “Za ku yi ta ji amma ba za ku fahimta ba; za ku yi ta dubawa, amma ba za ku gani ba.”</verse>
				<verse number="27">Gama zuciyar mutanen nan ta yi tauri; da ƙyar suke ji da kunnuwansu, sun kuma rufe idanunsu. In ba haka ba za su iya gani da idanunsu, su ji da kunnuwansu, su fahimta a zukatansu, su kuma juyo, in kuwa warkar da su.’</verse>
				<verse number="28">“Saboda haka na so ku san cewa an aika da ceton Allah ga Alʼummai, za su kuwa saurara!”</verse>
				<verse number="29"></verse>
				<verse number="30">Shekaru biyu cif Bulus ya zauna a can a gidansa na haya yana maraba da duk wanda ya je wurinsa.</verse>
				<verse number="31">Gabagaɗi ba tare da wani hani ba, ya yi waʼazin mulkin Allah yana kuma koyarwa game da Ubangiji Yesu Kiristi.</verse>
			</chapter>
		</book>
		<book number="45">
			<chapter number="1">
				<verse number="1">Wasiƙa daga Bulus, bawan Kiristi Yesu, kirayaye yǎ zama manzo keɓaɓɓe kuma domin bisharar Allah— </verse>
				<verse number="2">bisharar da Allah ya yi alkawari tuntuni ta bakin annabawansa a cikin Nassosi Masu Tsarki</verse>
				<verse number="3">game da Ɗansa, wanda bisa ga mutuntakarsa zuriyar Dawuda ne,</verse>
				<verse number="4">wanda bisa ga Ruhun tsarki, aka shaida shi da iko cewa shi Ɗan Allah ta wurin tashinsa daga matattu. Wannan bishara kuwa game da Yesu Kiristi Ubangijinmu ne.</verse>
				<verse number="5">Ta wurinsa da kuma saboda sunansa, muka sami alheri muka kuma zama manzanni don mu kira mutane daga cikin dukan Alʼummai zuwa ga biyayyar da take zuwa daga bangaskiya.</verse>
				<verse number="6">Ku ma kuna cikin waɗanda aka kira ku zama na Yesu Kiristi.</verse>
				<verse number="7">Wannan wasiƙa ce zuwa ga dukanku da kuke a Roma waɗanda Allah yake ƙauna, waɗanda kuma ya kira domin su zama tsarkaka: Alheri da salama gare ku daga Allah Ubanmu da kuma daga Ubangiji Yesu Kiristi.</verse>
				<verse number="8">Da farko, ina gode wa Allahna ta wurin Yesu Kiristi saboda ku duka, gama ana ba da labarin bangaskiyarku a koʼina a duniya.</verse>
				<verse number="9">Allah, wanda nake bauta wa da dukan zuciyata cikin waʼazin bisharar Ɗansa, shi ne shaidata a kan yadda kullum ina tunawa da ku</verse>
				<verse number="10">cikin adduʼoʼina a kowane lokaci; ina kuma adduʼa cewa a ƙarshe in Allah ya yarda hanya za ta buɗe mini in zo wurinku.</verse>
				<verse number="11">Ina marmarin ganinku don in ba ku wata baiwar ruhaniya, don ku yi ƙarfi— </verse>
				<verse number="12">wato, don ni da ku mu ƙarfafa juna ta wurin bangaskiyarmu.</verse>
				<verse number="13">Ina so ku sani ʼyanʼuwa cewa na yi shirin zuwa wurinku sau da dama, amma aka hana ni yin haka sai yanzu. Na so in zo domin in sami mutane wa Kiristi a cikinku, kamar yadda na yi a cikin sauran Alʼummai.</verse>
				<verse number="14">Ina da hakki ga Helenawa da waɗanda ba Helenawa ba, ga masu hikima da kuma marasa azanci.</verse>
				<verse number="15">Shi ya sa na yi himma sosai in yi muku waʼazin bishara ku ma da kuke a Roma.</verse>
				<verse number="16">Ba na jin kunyar bishara, gama ita ikon Allah ne domin ceton kowa da ya gaskata: da farko ga Yahudawa, saʼan nan ga Alʼummai.</verse>
				<verse number="17">Gama a cikin bishara an bayyana adalci daga Allah wanda yake ta wurin bangaskiya daga farko zuwa ƙarshe, kamar yadda yake a rubuce cewa: “Mai adalci zai rayu ta wurin bangaskiya.”</verse>
				<verse number="18">Ana bayyana fushin Allah daga sama a kan dukan rashin sanin Allah da kuma muguntar mutanen da suke danne gaskiya ta wurin muguntarsu,</verse>
				<verse number="19">gama abin da ana iya sani game da Allah a bayyane yake a gare su, domin Allah ya bayyana musu shi.</verse>
				<verse number="20">Gama tun halittar duniya halayen Allah marar ganuwa-madawwamin ikonsa da kuma allahntakarsa-ana iya ganinsu sarai, ana fahimtarsu ta wurin abubuwan da Allah ya halitta, domin kada mutane su sami wata hujja.</verse>
				<verse number="21">Gama ko da yake sun san Allah, ba su ɗaukaka shi a matsayin Allah ko su gode masa ba, sai dai tunaninsu ya zama banza, zukatansu masu wauta kuma suka duhunta.</verse>
				<verse number="22">Ko da yake sun ɗauka su masu hikima ne, sai suka zama wawaye,</verse>
				<verse number="23">suka kuma yi musayar ɗaukakar Allah marar mutuwa da siffofin da aka ƙera su yi kama da mutum mai mutuwa da tsuntsaye da dabbobi da kuma halittu masu ja da ciki.</verse>
				<verse number="24">Saboda haka Allah ya yashe su ga mugayen shaʼawace shaʼawacen zukatansu ga fasikanci don a ƙasƙantar da jikunansu ga yin abin kunya.</verse>
				<verse number="25">Sun sauya gaskiyar Allah da ƙarya, suka kuma yi wa abubuwan da aka halitta sujada suna bauta musu a maimakon Mahalicci-wanda ake yabo har abada. Amin.</verse>
				<verse number="26">Saboda wannan, Allah ya yashe su ga shaʼawace-shaʼawacensu masu banƙyama. Har matansu suka sauya daga haɗuwar mace da miji wadda ita ce daidai bisa ga halitta zuwa haɗuwa da ʼyanʼuwansu mata wadda ba daidai ba.</verse>
				<verse number="27">Haka ma maza suka bar alʼadar kwana da mata suka tunzura cikin shaʼawar kwana da juna, abin da ba daidai ba bisa ga halitta. Maza suka aikata rashin kunya da waɗansu maza, suka jawo wa kansu sakamako daidai da bauɗewarsu.</verse>
				<verse number="28">Da yake ba su yi tunani cewa ya dace su riƙe sanin Allah da suke da shi ba, sai ya yashe su ga tunanin banza da wofi, su aikata abin da bai kamata a yi ba.</verse>
				<verse number="29">Sun cika da kowace irin ƙeta, mugunta, kwaɗayi, da tunanin banza da wofi. Suka kuma cika da kishi, kisankai, faɗa, ruɗu, da kuma riƙo a zuci. Su masu gulma ne,</verse>
				<verse number="30">da masu ɓata suna, masu ƙin Allah, masu rashin kunya, masu girmankai, masu rigima; sukan ƙaga hanyoyin yin mugunta; suna rashin biyayya ga iyayensu;</verse>
				<verse number="31">su marasa hankali ne, marasa bangaskiya, marasa ƙauna, marasa tausayi.</verse>
				<verse number="32">Ko da yake sun san dokar adalcin Allah cewa masu aikata irin waɗannan abubuwa sun cancanci mutuwa, duk da haka ba cin gaba da aikata waɗannan abubuwa kaɗai suke yi ba, har ma suna goyon bayan masu yinsu.</verse>
			</chapter>
			<chapter number="2">
				<verse number="1">Saboda haka, kai da kake ba wa wani laifi, ba ka da wata hujja, gama a duk lokacin da kake ba wa wani laifi, kana hukunta kanka ne, domin kai da kake ba wa wani laifi kai ma kana aikata waɗannan abubuwa.</verse>
				<verse number="2">Yanzu mun san cewa hukuncin Allah a kan masu aikata waɗannan abubuwa daidai ne.</verse>
				<verse number="3">Saboda haka saʼad da kai mutum kurum, kana ba su laifi, duk da haka kana aikata abubuwan nan, kana tsammani za ka tsere wa hukuncin Allah ne?</verse>
				<verse number="4">Ko kuma kana rena wadatar alherinsa, haƙurinsa, da kuma jimrewarsa ne ba tare da sanin cewa alherin Allah yana kai ka ga tuba ba ne?</verse>
				<verse number="5">Amma saboda taurinkanka da zuciyarka marar tuba, kana tara wa kanka fushi a ranar fushin Allah, saʼad da za a bayyana hukuncinsa mai adalci.</verse>
				<verse number="6">Allah, “Zai sāka wa kowane mutum gwargwadon aikin da ya yi.”</verse>
				<verse number="7">Ga waɗanda ta wurin naciya suna yin nagarta suna neman ɗaukaka, girma da rashin mutuwa, su za a ba su rai madawwami.</verse>
				<verse number="8">Amma ga waɗanda suke sonkai waɗanda suke ƙin gaskiya suke kuma bin mugunta, akwai fushi da haushi dominsu.</verse>
				<verse number="9">Akwai wahala da baƙin ciki ga duk mutumin da yake aikata mugunta: da farko Yahudawa, saʼan nan Alʼummai,</verse>
				<verse number="10">amma akwai ɗaukaka, girma da salama ga duk mutumin da yake aikata alheri: da farko Yahudawa, saʼan nan Alʼummai.</verse>
				<verse number="11">Gama Allah ba ya nuna bambanci.</verse>
				<verse number="12">Duk waɗanda suka yi zunubi a rashi sanin doka, a rashin doka za su hallaka, waɗanda kuma suka yi zunubi ƙarƙashin doka, a ƙarƙashin doka za a hukunta su.</verse>
				<verse number="13">Gama ba masu jin dokar ne suke da adalci a gaban Allah ba, amma waɗanda suke yin biyayya da dokar, su za a ce da su masu adalci.</verse>
				<verse number="14">Hakika, saʼad da Alʼummai, waɗanda ba su da dokar, suka aikata abubuwan da dokar take bukata, abubuwan sun zama doka ke nan gare su, ko da yake ba su da dokar.</verse>
				<verse number="15">To, da yake sun nuna cewa abubuwan da dokar take bukata suna a rubuce a zukatansu, lamirinsu yana kuma ba da shaida, tunaninsu kuwa yanzu yana zarginsu ko kuma yana kāre su.</verse>
				<verse number="16">Wannan zai faru a ranar da Allah ta wurin Yesu Kiristi zai shariʼanta ɓoyayyun abubuwan da mutane suka yi, yadda bisharata ta furta.</verse>
				<verse number="17">To, kai, da kake kiran kanka Bayahude; in kana dogara ga doka kana kuma taƙama da dangantakarka da Allah;</verse>
				<verse number="18">in ka san nufinsa ka kuma amince da abin da yake mafifici domin an koyar da kai bisa ga doka;</verse>
				<verse number="19">in ka tabbata cewa kai jagora ne ga makafi, haske ga waɗanda suke cikin duhu,</verse>
				<verse number="20">mai koyar da masu wauta, malamin jarirai, domin a cikin dokar ce akwai sani da gaskiya— </verse>
				<verse number="21">to, kai mai koya wa waɗansu, ba kanka kake koya wa ba? Kai da kake waʼazi kada a yi sata, kana sata?</verse>
				<verse number="22">Kai da kake cewa wa mutane kada su yi zina, kana yin zina? Kai da kake ƙyamar gumaka, kana sata a haikali?</verse>
				<verse number="23">Kai da kake taƙama da doka, kana nuna rashin bangirma ga Allah ta wurin karya dokar?</verse>
				<verse number="24">Kamar yadda yake a rubuce: “Ana saɓon sunan Allah a cikin Alʼummai saboda ku.”</verse>
				<verse number="25">Kaciya tana da amfani in kana kiyaye dokar, amma in kana karya dokar, ka zama kamar ba a yi maka kaciya ba.</verse>
				<verse number="26">In marasa kaciya suna kiyaye dokar, ashe, ba za a ɗauke su kamar an yi musu kaciya ba?</verse>
				<verse number="27">Wanda ba shi da kaciya ta jiki duk da haka yana biyayya da dokar zai iya hukunta ka, kai da kake karya dokar, ko da yake kana da rubutaccen tsarin dokar an kuma yi maka kaciya.</verse>
				<verse number="28">Mutum ba Bayahude ba ne in shi Bayahude ne kawai a jiki, haka kuma kaciya ba a waje ko a jiki kawai ba.</verse>
				<verse number="29">Aʼa, mutum Bayahude ne in shi Bayahude ne a zuci; kuma kaciya ita ce kaciya ta zuci, ta wurin Ruhu, ba ta wurin rubutaccen doka ba. Irin wannan mutum yana samun yabo daga Allah ne, ba ɗan adam ba.</verse>
			</chapter>
			<chapter number="3">
				<verse number="1">To, mece ce ribar zama Bayahude, ko kuwa mene ne amfanin kaciya?</verse>
				<verse number="2">Akwai riba ƙwarai ta kowace hanya! Da farko dai, su ne aka danƙa wa kalmomin nan na Allah.</verse>
				<verse number="3">Amma a ce waɗansu ba su da bangaskiya fa? Rashin bangaskiyarsu nan zai shafe amincin Allah?</verse>
				<verse number="4">Ko kaɗan! Bari Allah yǎ zama mai gaskiya, kowane mutum kuma yǎ zama maƙaryaci. Kamar yadda yake a rubuce cewa, “Gama a tabbatar kana da gaskiya, saʼad da ka yi magana, ka kuma yi nasara saʼad da ka yi shariʼa.”</verse>
				<verse number="5">Amma in rashin adalcinmu ya bayyana adalcin Allah a fili, me za mu ce ke nan? Za mu ce Allah ya yi rashin adalci ke nan da ya saukar da fushinsa a kanmu? (Ina magana kamar yadda mutum zai yi ne.)</verse>
				<verse number="6">Sam, ko kusa! Da a ce haka ne, ta yaya Allah zai shariʼanta duniya?</verse>
				<verse number="7">Wani zai iya ce, “In a dalilin ƙaryata, gaskiyar Allah ta ƙara bayyana, har aka ƙara ɗaukaka shi, to, don yaya zan zama mai zunubi, in ƙaryata tana kawo ɗaukaka ga Allah?”</verse>
				<verse number="8">In haka ne, ba sai mu yi ta yin mugunta don yǎ zama hanyar samun nagarta ba? Kamar yadda dai waɗansu suke mana zagi, cewa haka muke faɗa. Tabbatacce za a hukunta irin waɗannan da hukuncin da ya dace da su.</verse>
				<verse number="9">To, me za mu ce ke nan? Mun fi su ke nan? Ina, ko kaɗan! Mun riga mun zartar cewa da Yahudawa da Alʼummai duk suna a ƙarƙarshin zunubi.</verse>
				<verse number="10">Kamar yadda yake a rubuce cewa: “Babu wani mai adalci, babu ko ɗaya;</verse>
				<verse number="11">babu wani mai fahimta, babu wani mai neman Allah.</verse>
				<verse number="12">Duk sun kauce gaba ɗaya, sun zama marasa amfani; babu wani mai aikata nagarta, babu ko ɗaya.”</verse>
				<verse number="13">“Maƙogwaronsu kamar buɗaɗɗun kaburbura ne, harsunansu suna yin ƙarya.” “Dafin mugun maciji yana a leɓunansu.”</verse>
				<verse number="14">“Bakunansu sun cike da laʼana da ɗacin rai.”</verse>
				<verse number="15">“Ƙafafunsu suna saurin kai su zuwa ga zub da jini;</verse>
				<verse number="16">hallaka da baƙin ciki suna koʼina a hanyoyinsu,</verse>
				<verse number="17">ba su kuma san hanyar salama ba.”</verse>
				<verse number="18">“Ba sa tsoron Allah sam.”</verse>
				<verse number="19">Yanzu mun san cewa dukan abin da doka ta ce, tana magana ne ga waɗanda suke ƙarƙarshin doka, saboda a rufe kowane baki; dukan duniya kuma ta ba da lissafin kanta a gaban Allah.</verse>
				<verse number="20">Saboda haka babu wanda Allah zai ce da shi mai adalci ta wurin kiyaye doka kawai; a maimako, ta wurin doka ne muke sane da zunubi.</verse>
				<verse number="21">Amma yanzu an bayyana wani adalci daga Allah, wannan adalcin bai danganta ga doka ba, Doka da Annabawa suna ba da shaida game da wannan adalci.</verse>
				<verse number="22">Wannan adalcin Allah yana zuwa ta wurin bangaskiya a cikin Yesu Kiristi ga dukan waɗanda suka ba da gaskiya ne. Ba bambanci,</verse>
				<verse number="23">gama duka su yi zunubi suka kuma kāsa ga ɗaukakar Allah,</verse>
				<verse number="24">an kuma kuɓutar da su kyauta ta wurin alherinsa bisa ga aikin fansar da ya zo ta wurin Yesu Kiristi.</verse>
				<verse number="25">Allah ya miƙa Yesu Kiristi a matsayin hadayar kafara, ta wurin bangaskiya cikin jininsa. Ya yi haka domin yǎ nuna adalcinsa, domin a cikin haƙurinsa bai hukunta zunuban da aka aikata a dā ba— </verse>
				<verse number="26">ya yi haka domin yǎ nuna adalcinsa a wannan lokaci, saboda yǎ zama mai adalci da mai kuɓutar da waɗanda suke ba da gaskiya a cikin Yesu.</verse>
				<verse number="27">To, me za mu yi taƙama a kai? Babu wani abin da zamu yi taƙama a kai. A kan wace ƙaʼida ce za mu yi taƙama? Ta hanyar bin doka ne? Aʼa, sai dai ta wurin bangaskiya.</verse>
				<verse number="28">Gama mun tsaya a kan cewa ta wurin bangaskiya ne ake kuɓutar da mutum, ba ta wurin kiyaye doka ba.</verse>
				<verse number="29">Allah ɗin, Allahn Yahudawa ne kaɗai? Shi ba Allahn Alʼummai ba ne? I, shi Allahn Alʼummai ne ma,</verse>
				<verse number="30">da yake Allah ɗaya ne kaɗai, shi kuma zai kuɓutar da masu kaciya bisa ga bangaskiya da kuma marasa kaciya ta wurin wannan bangaskiya ɗin.</verse>
				<verse number="31">To, za mu soke dokar saboda wannan bangaskiyar ne? Ko kaɗan! A maimako, sai ma tabbatar da ita muke yi.</verse>
			</chapter>
			<chapter number="4">
				<verse number="1">To, me za mu ce Ibrahim kakan kakanninmu ya gani game da wannan batu?</verse>
				<verse number="2">In fa da gaske ne Ibrahim ya sami kuɓuta ta wurin ayyuka, yana da abin da zai yin taƙama da shi ke nan-amma ba a gaban Allah ba.</verse>
				<verse number="3">Me Nassin ya ce? “Ibrahim ya gaskata Allah, aka kuma lissafta wannan adalci ne a gare shi.”</verse>
				<verse number="4">To, saʼad da mutum ya yi aiki, ba a lissafta ladan aikinsa a matsayin kyauta, sai dai a matsayin hakkinsa.</verse>
				<verse number="5">Amma fa, game da mutumin da ba ya aiki sai dai dogara ga Allah wanda yake kuɓutar da masu mugunta, akan lissafta bangaskiyarsa a matsayin adalci ne.</verse>
				<verse number="6">Dawuda ya faɗi haka saʼad da ya yi magana game da albarkar da aka yi wa mutumin da Allah ya lissafta adalci a gare shi, ba don ya yi ayyuka ba:</verse>
				<verse number="7">“Masu albarka ne waɗanda aka gafarta laifofinsu, waɗanda aka kuma rufe zunubansu.</verse>
				<verse number="8">Mai albarka ne mutumin da Ubangiji ba zai taɓa lissafta zunubansa ba.”</verse>
				<verse number="9">Shin, wannan albarkar a kan masu kaciya ne kawai, ko kuwa har da marasa kaciya ma? Mun sha faɗi cewa an lissafta bangaskiyar Ibrahim adalci ne a gare shi.</verse>
				<verse number="10">A kan wane hali ne aka lissafta masa? Bayan da aka yi masa kaciya ne, ko kuwa kafin kaciyar? Ba bayan an yi masa kaciya ba ne, amma kafin a yi masa kaciya!</verse>
				<verse number="11">Ya kuma karɓi alamar kaciya, hatimin adalcin da yake da shi ta wurin bangaskiya tun yana marar kaciya. Saboda haka fa, ya zama mahaifin dukan waɗanda suka gaskata domin su ma a lasafta su masu adalci ne, ba tare da an yi musu kaciya ba.</verse>
				<verse number="12">Ya kuma zama mahaifin masu kaciya waɗanda ba kaciya kaɗai suke da ita ba amma har ma suna bin gurbin bangaskiyar da mahaifinmu Ibrahim yake da ita kafin aka yi masa kaciya.</verse>
				<verse number="13">Ba ta wurin doka ce Ibrahim da zuriyarsa suka sami alkawarin cewa zai zama magājin duniya ba, amma sai dai ta wurin adalcin da yake zuwa ta wurin bangaskiya.</verse>
				<verse number="14">Gama da a ce masu kiyaye doka ne magāda, ai, da bangaskiya ba ta da amfani, alkawarin kuma ya zama banza,</verse>
				<verse number="15">domin doka tana jawo fushi ne. Kuma inda babu doka babu keta umarni ke nan.</verse>
				<verse number="16">Saboda haka, alkawari yakan zo ta wurin bangaskiya ne, domin yǎ zama ta wurin alheri, don a tabbatar wa dukan zuriyar Ibrahim-ba kawai ga waɗanda suke na doka ba amma har ma ga waɗanda suke na bangaskiyar Ibrahim. Shi ne kuwa mahaifinmu duka.</verse>
				<verse number="17">Kamar yadda yake a rubuce cewa: “Na mai da kai uban alʼummai masu yawa.” Shi ubanmu ne a gaban Allah, wanda a cikinsa ya gaskata-Allahn da yake ba da rai ga matattu, yake kuma kiran abubuwan da ba su kasance ba su zama kamar sun kasance.</verse>
				<verse number="18">Saɓanin dukan bege, Ibrahim cikin bege ya gaskata, haka kuwa ya zama mahaifin alʼummai masu yawa, kamar yadda aka riga aka faɗa masa cewa, “Haka zuriyarka za ta zama.”</verse>
				<verse number="19">Ba tare da ya bar bangaskiyarsa ta yi rauni ba, ya fuskanci gaskiyan nan mai cewa jikinsa mai tsufa matacce ne-da yake yana da shekara wajen ɗari-mahaifar Saratu kuma matacciya ce.</verse>
				<verse number="20">Duk da haka bai yi shakka ta wurin rashin bangaskiya game da alkawarin Allah ba, sai ma ya ƙara ƙarfafa ga bangaskiyarsa, ya kuma ɗaukaka Allah,</verse>
				<verse number="21">yana kuma da cikakken tabbaci cewa Allah yana da iko yǎ cika abin da ya yi alkawari.</verse>
				<verse number="22">Shi ya sa, “aka lissafta adalci a gare shi.”</verse>
				<verse number="23">Kalmomin nan, “aka lissafta a gare shi” ba a rubuta su saboda shi kaɗai ba ne,</verse>
				<verse number="24">amma saboda mu ma, mu da Allah zai lissafta adalci-mu da muka ba da gaskiya gare shi da ya tashe Yesu Ubangijinmu daga matattu.</verse>
				<verse number="25">An miƙa shi ga mutuwa saboda zunubanmu, aka kuma tashe shi zuwa rai saboda Allah zai same mu marasa laifi.</verse>
			</chapter>
			<chapter number="5">
				<verse number="1">Saboda haka, da yake an same mu marasa laifi ta wurin bangaskiya, muna da salama tare da Allah ta wurin Ubangijinmu Yesu Kiristi,</verse>
				<verse number="2">ta wurinsa ne muka sami shiga wannan alherin da muke tsaye yanzu, ta wurin bangaskiya. Muna kuma farin ciki a begen ɗaukakar Allah.</verse>
				<verse number="3">Ba haka kawai ba, amma muna kuma da farin ciki cikin shan wuyanmu, gama mun san cewa shan wuyan nan takan haifi jimiri;</verse>
				<verse number="4">jimiri kuma yana kan kawo hali mai kyau; hali mai kyau kuma yakan sa bege.</verse>
				<verse number="5">Bege kuwa ba ya ba mu kunya, domin Allah ya zuba ƙaunarsa a zukatanmu ta wurin Ruhu Mai Tsarkin da ya ba mu.</verse>
				<verse number="6">Kun ga, a daidai lokaci, yayinda muke marasa ƙarfi, Kiristi ya mutu saboda waɗanda ba su san Allah ba.</verse>
				<verse number="7">Da ƙyar wani yǎ mutu saboda mai adalci, ko da yake saboda mutumin kirki wani zai iya ƙarfin hali yǎ mutu.</verse>
				<verse number="8">Amma Allah ya nuna mana ƙaunarsa a wannan: Tun muna masu zunubi tukuna, Kiristi ya mutu dominmu.</verse>
				<verse number="9">Da yake yanzu mun sami zama marasa laifi ta wurin jininsa, ashe kuwa za a cece mu daga fushin Allah ta wurinsa!</verse>
				<verse number="10">Gama in kuwa, saʼad da muke abokan gāban Allah, aka sulhunta mu da shi ta wurin mutuwar Ɗansa, ashe, da yake an sulhunta mu, za mu sami ceto ta wurin ransa!</verse>
				<verse number="11">Ba ma haka yake kawai ba, har muna farin ciki da Allah ta wurin Ubangijinmu Yesu Kiristi, wanda ta wurinsa yanzu muka sami sulhu.</verse>
				<verse number="12">Saboda haka, kamar yadda zunubi ya shigo duniya ta wurin mutum ɗaya, mutuwa kuma ta wurin zunubi, ta haka kuwa mutuwa ta shafi dukan mutane, domin dukan mutane sun yi zunubi— </verse>
				<verse number="13">gama kafin a ba da doka, zunubi yana nan a duniya. Amma ba a lissafin zunubi inda babu doka.</verse>
				<verse number="14">Duk da haka, mutuwa ta yi mulki tun Adamu har yǎ zuwa Musa, ta yi mulki har ma a kan waɗanda ba su yi zunubi ta wurin taka umarni kamar yadda Adamu ya yi ba. A wata hanya dai Adamu shi ne kwatancin wani mutumin nan mai zuwa.</verse>
				<verse number="15">Amma kyautan nan dabam take da laifin nan. Gama in mutane da yawa sun mutu saboda laifin mutum ɗayan nan, to, ai, alherin Allah da kuma kyautan nan mai zuwa ta wurin alherin mutum ɗayan nan, Yesu Kiristi, ya shafi mutane da yawa!</verse>
				<verse number="16">Kyautar Allah kuwa ba kamar sakamakon da ya bi zunubin mutum gudan nan ba ne: Hukuncin ya bi zunubin mutum gudan nan, ya kuma kawo hallaka, amma kyautar ta bi laifofin masu yawa ta kuma sa Allah ya gan mu a matsayin marasa laifi.</verse>
				<verse number="17">Gama in, ta wurin laifin mutum ɗaya, mutuwa ta yi mulki ta wurin mutum ɗayan nan, ashe, waɗanda suka sami kyautar alherin Allah a yalwace da kuma kyautar adalci za su yi mulki a wannan rayuwa ta wurin mutum ɗayan nan, Yesu Kiristi.</verse>
				<verse number="18">Saboda haka, kamar yadda sakamakon laifin mutum guda ya jawo hallaka ga dukan mutane, haka ma sakamakon aikin adalci guda ya sa Allah ya same mu marasa laifi, wannan kuwa kawo rai ga dukan mutane.</verse>
				<verse number="19">Gama kamar yadda ta wurin rashin biyayyar mutum guda, mutane masu yawa suka zama masu zunubi, haka kuma ta wurin biyayyar mutum guda, mutane da yawa za su zama masu adalci.</verse>
				<verse number="20">An ba da dokar don mu ga yadda laifi yake da girma. Amma da zunubi ya karu, sai alheri ya karu sosai,</verse>
				<verse number="21">domin, kamar yadda zunubi ya yi mulki cikin mutuwa, haka ma alheri yǎ yi mulki ta wurin adalci yǎ kuwa kawo rai madawwami ta wurin Yesu Kiristi Ubangijinmu.</verse>
			</chapter>
			<chapter number="6">
				<verse number="1">Me za mu ce ke nan? Za mu ci gaba da yin zunubi domin alheri yǎ haɓaka?</verse>
				<verse number="2">Sam, ko kaɗan! Mun mutu ga zunubi; ta yaya za mu ci gaba da rayuwa a cikinsa kuma?</verse>
				<verse number="3">Ko ba ku sani ba cewa dukanmu da aka yi wa baftisma a cikin Kiristi Yesu an yi mana baftismar ne zuwa cikin mutuwarsa?</verse>
				<verse number="4">Saboda haka, an binne mu da shi ke nan, ta wurin baftisma cikin mutuwarsa, domin kamar yadda aka ta da Kiristi daga matattu ta wurin ɗaukakar Uba, haka mu ma mu yi zaman sabuwar rayuwa.</verse>
				<verse number="5">In kuwa mun zama ɗaya tare da shi haka a cikin mutuwarsa, hakika mu ma za mu zama ɗaya tare da shi cikin tashinsa daga matattu.</verse>
				<verse number="6">Gama mun san cewa an gicciye halayenmu na dā tare da shi domin a kawar da jikin nan mai zunubi don kada mu ƙara zama bayi ga zunubi— </verse>
				<verse number="7">domin duk wanda ya mutu an ʼyantar da shi daga zunubi ke nan.</verse>
				<verse number="8">To, in mun mutu tare da Kiristi, mun gaskata cewa za mu rayu tare da shi kuma.</verse>
				<verse number="9">Gama mun san cewa da yake an ta da Kiristi daga matattu, ba zai sāke mutuwa ba; mutuwa ba ta da sauran iko a kansa.</verse>
				<verse number="10">Mutuwar da ya yi, ya mutu ne sau ɗaya tak, saboda yǎ shafe zunubi, amma rayuwar da yake yi, yana yi ne cikin tarayya da Allah.</verse>
				<verse number="11">Haka ku ma, ku ɗauke kanku matattu ne ga ikon zunubi amma rayayyu cikin tarayya da Allah cikin Kiristi Yesu.</verse>
				<verse number="12">Saboda haka kada ku bar zunubi yǎ mallaki jikin nan naku mai mutuwa yǎ sa ku zama masu biyayya ga mugayen shaʼawace-shaʼawacensa.</verse>
				<verse number="13">Kada ku miƙa gaɓoɓin jikinku ga zunubi a matsayin kayan aikin mugunta, sai dai ku miƙa kanku ga Allah, a matsayin waɗanda aka fitar da su daga mutuwa zuwa rai; ku kuma miƙa gaɓoɓin jikinku gare shi a matsayin kayan aikin adalci.</verse>
				<verse number="14">Gama zunubi ba zai zama mai gidanku ba, domin ba kwa ƙarƙashin doka, sai dai ƙarƙashin alheri.</verse>
				<verse number="15">Me za mu ce ke nan? Za mu ci gaba yin zunubi domin ba ma ƙarƙashin doka sai dai ƙarƙashin alheri? Sam, ko kaɗan!</verse>
				<verse number="16">Ba ku sani ba cewa saʼad da kuka miƙa kanku ga wani don ku yi masa biyayya a matsayin bayi, ko ku bayi ne ga zunubi, wanda yake kai ga mutuwa, ko kuwa ga biyayya, wadda take kai ga adalci, ashe, ba kun zama bayi ga wannan da kuke yi wa biyayya ba ke nan?</verse>
				<verse number="17">Amma godiya ga Allah don ko da yake a dā ku bayi ne ga ikon zunubi, da dukan zuciyarku kun yi biyayya ga irin koyarwar da aka danƙa muku.</verse>
				<verse number="18">An ʼyanta ku daga zunubi, kun kuma zama bayi ga aikin adalci.</verse>
				<verse number="19">Ina magana ne kamar mutane saboda kun raunana a jikinku. Kamar yadda kuka saba miƙa gaɓoɓin jikinku a bautar abubuwan ƙazanta da mugun aiki a kan mugun aiki, saboda haka yanzu sai ku miƙa su bayi ga aikin adalci mai kai ga zaman tsarki.</verse>
				<verse number="20">Saʼad da kuke bayin zunubi, ba ruwanku da aikin adalci.</verse>
				<verse number="21">Wace riba ce kuka samu a lokacin, daga abubuwan nan da yanzu suka zama muku abin kunya? Ƙarshen irin abubuwan nan dai, mutuwa ne!</verse>
				<verse number="22">Amma a yanzu da aka ʼyantar da ku daga zunubi kuka kuma zama bayi ga Allah, ribar da kuka samu tana kai ga zaman tsarki, ƙarshenta kuwa rai madawwami ne.</verse>
				<verse number="23">Gama sakamakon zunubi mutuwa ne, amma kyautar Allah rai madawwami ne a cikin Kiristi Yesu Ubangijinmu.</verse>
			</chapter>
			<chapter number="7">
				<verse number="1">Ba ku sani ba, ʼyanʼuwa-ina magana ne fa da mutanen da suka san doka-cewa dokar tana da iko a kan mutum muddin yana a raye ne kawai.</verse>
				<verse number="2">Misali, bisa ga doka mace mai aure tana ɗaure ga mijinta muddin mijin yana da rai, amma in mijinta ya mutu, an sake ta ke nan daga dokar aure.</verse>
				<verse number="3">Saboda haka fa, in ta auri wani yayinda mijinta yana raye, za a ce da ita mazinaciya. Amma in mijinta ya mutu, an sake ta ke nan daga wannan doka, ita kuwa ba mazinaciya ba ce, ko da yake ta auri wani.</verse>
				<verse number="4">Saboda haka ʼyanʼuwana, ku ma kun mutu ga dokar ta wurin jikin Kiristi, domin ku zama na wani, gare shi wanda aka tashe shi daga matattu, don mu ba da amfani ga Allah.</verse>
				<verse number="5">Gama saʼad da halin mutuntaka yake mulkinmu, shaʼawace-shaʼawacen zunubi waɗanda dokar ta zuga sun yi ta aiki a jikunanmu, don mu ba da amfani wa mutuwa.</verse>
				<verse number="6">Amma yanzu, ta wurin mutuwa ga abin da dā ya ɗaure mu, an sake mu daga dokar saboda mu yi hidima a sabuwar hanyar Ruhu, ba a tsohuwar hanyar rubutaccen ƙaʼida ba.</verse>
				<verse number="7">Me za mu ce ke nan? Dokar zunubi ce? Sam, ko kaɗan! Hakika ai, da ban san mene ne zunubi ba in ba ta wurin doka ba. Gama da ban san mene ne ƙyashi yake ba tabbatacce in ba don doka ta ce, “Kada ka yi ƙyashi ba.”</verse>
				<verse number="8">Amma zunubi, da ya sami dama ta wurin umarnin nan, ya haifar a cikina kowane halin ƙyashi iri-iri. Gama in babu doka, zunubi matacce ne.</verse>
				<verse number="9">Dā kam ina da rai saʼad da ban san doka ba; amma da umarni ya zo, sai zunubi ya zaburo da rai na kuma mutu.</verse>
				<verse number="10">Na gane cewa wannan umarnin da aka nufa ya kawo rai, a gaskiya ya jawo mutuwa ce.</verse>
				<verse number="11">Gama zunubi, da ya sami dama ta wurin umarni, sai ya ruɗe ni, kuma ta wurin umarnin kuwa ya kashe ni.</verse>
				<verse number="12">Saboda haka fa, dokar tana da tsarki, umarnin kuma yana da tsarki, su duka suna da adalci da kuma kyau.</verse>
				<verse number="13">Abin nan da yana mai kyau, zai kawo mini mutuwa? Ko kaɗan! Amma domin zunubi ya bayyana kansa a matsayin zunubi, sai ya haifar da mutuwa a cikina ta wurin abin da yake mai kyau, domin ta wurin umarnin nan zunubi ya fito da matuƙar muninsa.</verse>
				<verse number="14">Mun san cewa doka aba ce ta ruhu; amma ni ba na ruhu ba ne, an sayar da ni a matsayin bawa ga zunubi.</verse>
				<verse number="15">Ban gane abin da nake yi ba. Don abin da nakan so yi, ba shi nakan yi ba, sai dai abin da nake ƙi, shi nake yi.</verse>
				<verse number="16">In kuma na yi abin da ba na son yi, na yarda da cewa dokar aba ce mai kyau.</verse>
				<verse number="17">Kamar dai yadda yake, ba ni kaina nake yinsa ba, sai dai zunubin da yake zaune a cikina ne.</verse>
				<verse number="18">Gama na san cewa babu wani abin kirkin da yake zaune a cikina, wato, a mutuntakata. Gama shaʼawar yin abu mai kyau kam ina da ita, sai dai ikon yin ne fa babu.</verse>
				<verse number="19">Gama abin da nake yi ba shi ne abu mai kyau da nake so in yi ba; aʼa, mugun da ba na so in yi-shi ne nake ci gaba da yi.</verse>
				<verse number="20">To, in na yi abin da ba na so in yi, ba ni ba ne nake yinsa, sai dai zunubin nan da yake zaune a cikina.</verse>
				<verse number="21">Saboda haka na gane wannan ƙaʼida ce take aiki a cikina: Saʼad da nake so in yi abu mai kyau, sai in ga cewa mugun nan ne nake yi.</verse>
				<verse number="22">Gama a ciki-cikina ina farin cikin da dokar Allah;</verse>
				<verse number="23">amma ina ganin wata doka tana aiki a gaɓoɓin jikina, tana yaƙi da dokar hankalina, tana kuma sa in zama ɗaurarren dokar zunubin da take aiki a gaɓoɓin jikina.</verse>
				<verse number="24">Kaitona! Wane ne zai cece ni daga wannan jiki mai mutuwa?</verse>
				<verse number="25">Godiya ga Allah-ta wurin Yesu Kiristi Ubangijinmu! Saboda haka fa, ni kaina a cikin hankalina, ni bawa ne ga dokar Allah, amma a mutuntaka, ni bawa ne ga dokar zunubi.</verse>
			</chapter>
			<chapter number="8">
				<verse number="1">Saboda haka, yanzu babu hukunci don waɗanda suke cikin Kiristi Yesu,</verse>
				<verse number="2">gama ta wurin Kiristi Yesu dokar Ruhu mai ba da rai ta ʼyantar da ni daga Dokar Musa.</verse>
				<verse number="3">Gama abin da dokar ba ta iya yi saboda kāsawar mutuntaka ba, Allah ya yi shi saʼad da ya aiko da Ɗansa a kamannin mutum mai zunubi, don yǎ zama hadaya ta zunubi. Ta haka, ya hukunta zunubi a cikin mutum mai zunubi.</verse>
				<verse number="4">Ya yi haka domin yǎ cika bukatun adalcin doka a cikinmu, mu da ba ma rayuwa bisa ga mutuntaka, sai dai bisa ga Ruhu.</verse>
				<verse number="5">Waɗanda suke rayuwa bisa ga mutuntaka sun kafa hankulansu a kan shaʼawace-shawaʼacen jiki; amma waɗanda suke rayuwa bisa ga Ruhu sun kafa hankulansu a kan abubuwan da Ruhu yake so.</verse>
				<verse number="6">Ƙwallafa rai ga alʼamuran halin mutuntaka ƙarshensa mutuwa ne, ƙwallafa rai ga alʼamuran Ruhu kuwa rai ne da salama;</verse>
				<verse number="7">hankalin mai zunubi na gāba da Allah. Ba ya biyayya da dokar Allah, ba kuwa zai iya yin haka ba.</verse>
				<verse number="8">Waɗanda mutuntaka yake mulkinsu ba za su iya su gamshi Allah ba.</verse>
				<verse number="9">Ku kam, ana mulkinku ba ta wurin mutuntaka ba, sai dai ta wurin Ruhu, in Ruhun Allah yana zaune a cikinku. In kuma wani ba shi da Ruhun Kiristi, shi ba na Kiristi ba ne.</verse>
				<verse number="10">Amma in Kiristi yana a cikinku, jikinku matacce ne saboda zunubi, duk da haka ruhunku yana a raye saboda adalci.</verse>
				<verse number="11">In kuwa Ruhu wannan da ya ta da Yesu daga matattu yana zama a cikinku, shi wanda ya ta da Kiristi daga matattu zai ba da rai ga jikunanku masu mutuwa ta wurin Ruhunsa, wanda yake zama a cikinku.</verse>
				<verse number="12">Saboda haka ʼyanʼuwa, muna da hakki-amma ba na wanda za mu yi rayuwar mutuntaka da yake so ba.</verse>
				<verse number="13">Gama in kuna rayuwa bisa ga mutuntaka, za ku mutu; amma in ta wurin Ruhu kuka kashe ayyukan jikin nan, za ku rayu,</verse>
				<verse number="14">domin waɗanda Ruhun Allah yake bi da su ne ʼyaʼyan Allah.</verse>
				<verse number="15">Gama ba ku karɓi ruhun da ya mai da ku bayi da za ku sāke jin tsoro ba ne, sai dai kun karɓi Ruhun zaman ɗa. Ta wurinsa kuwa muke kira, “Abba, Uba.”</verse>
				<verse number="16">Ruhu kansa yana ba da shaida tare da ruhunmu cewa mu ʼyaʼyan Allah ne.</verse>
				<verse number="17">In kuwa mu ʼyaʼya ne, to, mu magāda ne-magādan Allah da kuma abokan gādo tare da Kiristi, in kuwa muna tarayya a cikin shan wuyarsa to, za mu yi tarayya a cikin ɗaukakarsa.</verse>
				<verse number="18">A ganina, wuyar da muke sha a wannan lokaci ba su isa a kwatanta da ɗaukakar da za a bayyana a cikinmu ba.</verse>
				<verse number="19">Halitta tana jira da marmari ta ƙosa ta ga bayyanuwar ʼyaʼyan Allah.</verse>
				<verse number="20">Gama an sa halitta a cikin wulaƙanci, ba da son ta ba, sai dai ta wurin nufin wannan da ya mai da ita haka, da bege</verse>
				<verse number="21">cewa za a ʼyantar da halitta kanta daga bautarta ga ruɓewa a kuma kawo ta cikin ʼyancin ɗaukakar ʼyaʼyan Allah.</verse>
				<verse number="22">Mun san cewa dukan halitta tana nishi sai ka ce mace mai naƙuda har yǎ zuwa wannan lokaci.</verse>
				<verse number="23">Ba haka kaɗai ba ma, mu kanmu da muke da nunan fari na Ruhu, muna nishi a ciki-cikinmu yayinda muke jira da marmari a maishe mu ʼyaʼyan riƙo na Allah, fansar jikunanmu.</verse>
				<verse number="24">Gama a wannan begen ne muka sami ceto. Amma begen da ake gani ba bege ba ne sam. Wa yake begen abin da ya riga ya samu?</verse>
				<verse number="25">Amma in muna begen abin da ba mu riga mun samu tukuna ba, mukan jira da haƙuri.</verse>
				<verse number="26">Haka nan ma, Ruhu yana taimakonmu cikin rashin ƙarfinmu. Ba mu san abin da ya kamata mu roƙa cikin adduʼa ba, amma Ruhu kansa yana roƙo a madadinmu da nishe-nishen da kalmomi ba sa iya bayyanawa.</verse>
				<verse number="27">Shi kuma wanda yake binciken zukatanmu ya san halin Ruhu, domin Ruhu yana roƙo a madadin tsarkaka bisa ga nufin Allah.</verse>
				<verse number="28">Mun kuma san cewa a cikin dukan abubuwa Allah yana aikata alheri ga waɗanda suke ƙaunarsa, yana waɗanda aka kira bisa ga nufinsa.</verse>
				<verse number="29">Gama waɗanda Allah ya rigyasani ya kuma ƙaddara su dace da kamannin Ɗansa, don yǎ zama ɗan fari cikin ʼyanʼuwa masu yawa.</verse>
				<verse number="30">Waɗanda kuwa ya ƙaddara, su ne ya kira; waɗanda ya kira kuwa, su ne ya kuɓutar; waɗanda ya kuɓutar kuwa, su ne ya ɗaukaka.</verse>
				<verse number="31">Me za mu ce ke nan game da wannan abu? In Allah yana goyon bayanmu, wa kuwa zai iya gāba da mu?</verse>
				<verse number="32">Shi da bai hana Ɗansa ba, sai ma ya ba da shi saboda mu duka-ashe, ba zai kuma ba mu, tare da shi, dukan abubuwa cikin alherinsa ba?</verse>
				<verse number="33">Wa zai kawo wani zargi a kan waɗanda Allah ya zaɓa? Allah ne mai kuɓutarwa.</verse>
				<verse number="34">Wa zai yi hukunci? Yesu Kiristi ne, wanda ya mutu-fiye da haka ma, shi da aka ta da zuwa rai-yana zaune a hannun dama na Allah yana kuma yin roƙo a madadinmu.</verse>
				<verse number="35">Wane ne zai raba mu da ƙaunar Kiristi? Masifa ce ko wahala ko tsanani ko yunwa ko tsiraici ko hatsari ko takobi?</verse>
				<verse number="36">Kamar yadda yake a rubuce cewa: “Saboda kai ne muke fuskantar mutuwa dukan yini; an ɗauke mu kamar tumakin da za a yanka.”</verse>
				<verse number="37">Aʼa, cikin dukan waɗannan abubuwa mun ma fi masu nasara ta wurin shi wanda ya ƙaunace mu.</verse>
				<verse number="38">Gama na tabbata cewa ko mutuwa ko rai, ko malaʼiku ko aljanu, ko abubuwa na yanzu ko abubuwa masu zuwa nan gaba, ko ikoki,</verse>
				<verse number="39">ko tsayi ko zurfi, ko wani abu dabam cikin dukan halitta da zai iya raba mu da ƙaunar Allah wadda take cikin Kiristi Yesu Ubangijinmu.</verse>
			</chapter>
			<chapter number="9">
				<verse number="1">Ina faɗin gaskiya a cikin Kiristi-ba ƙarya nake yi ba, lamirina ya tabbatar da wannan a cikin Ruhu Mai Tsarki— </verse>
				<verse number="2">Ina da baƙin ciki mai yawa da kuma rashin kwanciyar rai marar ƙarewa a zuciyata.</verse>
				<verse number="3">Gama da so na ne, sai a laʼanta ni a kuma raba ni da Kiristi saboda ʼyanʼuwana, waɗannan na kabilata,</verse>
				<verse number="4">mutanen Israʼila. Su ne Allah ya mai da su ʼyaʼyansa, ya bayyana musu ɗaukakarsa, ya ba su alkawarinsa da Dokarsa, ya nuna musu hanyar sujada ta gaske, ya kuma ba su sauran alkawarai.</verse>
				<verse number="5">Kakannin kakannin nan kuma nasu ne, Almasihu kuma, ta wurin zamansa mutum, na kabilarsu ne. Yabo ya tabbata ga Allah har abada, shi da yake bisa kome! Amin.</verse>
				<verse number="6">Ba cewa maganar Allah ta kāsa ba ne. Gama ba duk waɗanda suke zuriyar Israʼila ne suke Israʼila na gaske ba.</verse>
				<verse number="7">Ba kuwa don su zuriyarsa ne dukansu suka zama ʼyaʼyan Ibrahim ba. A maimako, “Ta wurin Ishaku ne za a lissafta zuriyarka.”</verse>
				<verse number="8">Ana iya cewa zaman zuriyar Ibrahim, ba shi ne zama ʼyaʼyan Allah ba, aʼa, zuriya ta alkawarin nan su ne ake lasaftawa zuriyar Ibrahim.</verse>
				<verse number="9">Ga yadda aka yi alkawarin nan: “A ƙayyadadden lokaci zan dawo, Saratu kuma za ta haifi ɗa.”</verse>
				<verse number="10">Ba ma haka kaɗai ba, ʼyaʼyan Rifkatu suna da mahaifi guda ne, wato, mahaifinmu Ishaku.</verse>
				<verse number="11">Duk da haka, tun ba a haifi tagwayen nan ba, balle su yi wani abu mai kyau ko marar kyau don nufin Allah bisa ga zaɓensa ya tabbata, ba ga aikin lada ba, sai dai ga kiransa:</verse>
				<verse number="12">ba ta wurin ayyuka ba sai dai ta wurin shi wanda ya kira-aka faɗa mata cewa, “Babban zai bauta wa ƙaramin.”</verse>
				<verse number="13">Kamar yadda yake a rubuce cewa: “Yaƙub ne na so, amma Isuwa ne na ƙi.”</verse>
				<verse number="14">Me za mu ce ke nan? Allah marar adalci ne? Sam, ko kaɗan!</verse>
				<verse number="15">Gama ya ce wa Musa, “Zan nuna jinƙai ga wanda zan nuna jinƙai, zan kuma ji tausayin wanda zan ji tausayi.”</verse>
				<verse number="16">Saboda haka, bai danganta ga shaʼawar mutum ko ƙoƙarinsa ba, sai dai ga jinƙan Allah.</verse>
				<verse number="17">Gama Nassi ya ce wa Firʼauna: “Na ɗaga ka saboda wannan manufa, saboda in nuna ikona a cikinka domin kuma a shaida sunana a duniya duka.”</verse>
				<verse number="18">Saboda haka Allah yana nuna jinƙai ga wanda yake so, yana kuma taurara zuciyar wanda yake so.</verse>
				<verse number="19">Waninku zai iya ce mini: “To, don me har yanzu Allah yake ganin laifinmu? Gama wa zai iya tsayayya da nufinsa?”</verse>
				<verse number="20">Amma wane ne kai, Ya mutum, da za ka mayar wa Allah magana? “Ashe, abin da aka gina zai iya ce wa wanda ya gina shi, ‘Don me ka gina ni haka?’ ”</verse>
				<verse number="21">Ashe, mai ginin tukwane ba shi da iko yin amfani da yumɓu guda yǎ gina tukunya domin ayyuka masu daraja da kuma waɗansu don ayyuka marasa daraja?</verse>
				<verse number="22">Haka ma aikin Allah yake. Ya so yǎ nuna fushinsa yǎ kuma sanar da ikonsa, ya yi haka cikin haƙuri ƙwarai ga waɗanda suka cancanci fushinsa-waɗanda aka shirya domin hallaka?</verse>
				<verse number="23">Haka kuma ya so yǎ sanar da wadatar ɗaukakarsa ga waɗanda suka cancanci jinƙansa, waɗanda ya shirya tun kafin lokaci don ɗaukaka— </verse>
				<verse number="24">har da mu ma, mu da ya kira, ba daga cikin Yahudawa kaɗai ba amma har ma daga cikin Alʼummai?</verse>
				<verse number="25">Kamar yadda ya faɗa a Hosiya: “Zan kira su ‘mutanena,’ su da ba mutanena ba; zan kuma kira ta ‘ƙaunatacciyata,’ ita da ba ƙaunatacciyata ba,”</verse>
				<verse number="26">kuma, “Zai zama cewa a daidai inda aka ce musu, ‘Ku ba mutanena ba,’ za a ce da su, ‘ʼyaʼyan Allah mai rai.’ ”</verse>
				<verse number="27">Ishaya ya ɗaga murya game da Israʼila, ya ce: “Ko da yake yawan Israʼilawa yana kama da yashi a bakin teku, ragowa ce kaɗai za su sami ceto.</verse>
				<verse number="28">Gama Ubangiji zai zartar da hukuncinsa a bisan duniya da sauri kuma ba da ɓata lokaci ba.”</verse>
				<verse number="29">Yana nan kamar yadda Ishaya ya riga ya faɗa: “Da ba don Ubangiji Maɗaukaki ya bar mana zuriya ba, da mun zama kamar Sodom, da mun kuma zama kamar Gomorra.”</verse>
				<verse number="30">Me za mu ce ke nan? Ai, Alʼummai da ba su nemi adalci ba, sun same shi, adalcin da yake ta wurin bangaskiya;</verse>
				<verse number="31">amma Israʼila da suka yi ƙwazo wajen bin Dokar adalci, ba su same shi ba.</verse>
				<verse number="32">Don me? Domin sun yi ƙwazo wajen bin ta ba ta wurin bangaskiya ba sai dai ta wurin ayyuka. Sun yi tuntuɓe a kan “dutsen sa tuntuɓe.”</verse>
				<verse number="33">Kamar yadda yake a rubuce: “Ga shi, na sa dutse a Sihiyona da yake sa mutane yin tuntuɓe da kuma dutsen da yake sa su fāɗi wanda kuwa ya dogara gare shi ba zai taɓa shan kunya ba.”</verse>
			</chapter>
			<chapter number="10">
				<verse number="1">ʼYanʼuwa, abin da zuciyata take so da kuma adduʼata ga Allah saboda Israʼilawa shi ne su sami ceto.</verse>
				<verse number="2">Gama na shaida su a kan suna da kishi bin Allah, sai dai kishinsu ba a bisa sani ba.</verse>
				<verse number="3">Da yake ba su san adalcin da yake fitowa daga Allah ba suka kuma nemi su kafa nasu, sai suka ƙi miƙa kai ga adalcin Allah.</verse>
				<verse number="4">Kiristi shi ne ƙarshen doka domin a sami adalci wa kowane mai bangaskiya.</verse>
				<verse number="5">Musa ya bayyana adalcin da yake ga Doka cewa: “Mutumin da ya aikata waɗannan abubuwa zai rayu ta wurinsu.”</verse>
				<verse number="6">Amma adalcin da yake ga bangaskiya yana cewa: “Kada ka faɗa a zuciyarka, ‘Wa zai hau sama?’ ” (wato, don yǎ sauko da Kiristi),</verse>
				<verse number="7">“ko kuwa ‘Wa zai gangara can zurfin ƙasa?’ ” (Wato, don yǎ hauro da Kiristi daga matattu).</verse>
				<verse number="8">Amma mene ne aka ce? “Maganar tana kusa da kai; tana cikin bakinka da kuma cikin zuciyarka,” wato, maganar bangaskiyan nan da muke shela:</verse>
				<verse number="9">Cewa in ka furta da bakinka, “Yesu Ubangiji ne,” ka kuma gaskata a zuciyarka cewa Allah ya ta da shi daga matattu, za ka sami ceto.</verse>
				<verse number="10">Gama da zuciyarka ce kakan gaskata a kuma kuɓutar da kai, da bakinka ne kuma kake furta a kuma cece ka.</verse>
				<verse number="11">Kamar yadda Nassi ya ce, “Duk wanda ya gaskata da shi ba zai taɓa shan kunya ba.”</verse>
				<verse number="12">Gama ba bambanci tsakanin Bayahude da Baʼalʼumme-Ubangijin nan ɗaya shi ne Ubangijin kowa yana kuma ba da albarka a yalwace ga duk masu kira gare shi,</verse>
				<verse number="13">gama, “Duk wanda ya kira bisa sunan Ubangiji zai sami ceto.”</verse>
				<verse number="14">To, ta yaya za su kira ga wanda ba su gaskata ba? Ta yaya kuma za su gaskata wanda ba su taɓa ji ba? Ta yaya kuma za su ji ba tare da wani ya yi musu waʼazi ba?</verse>
				<verse number="15">Kuma ta yaya za su yi waʼazi in ba an aike su ba? Kamar yadda yake a rubuce cewa, “Isowar masu kawo labari mai daɗi abu mai kyau ne ƙwarai!”</verse>
				<verse number="16">Amma ba dukan Israʼilawa ne suka karɓi labari mai daɗin nan ba. Gama Ishaya ya ce, “Ubangiji, wa ya gaskata saƙonmu?”</verse>
				<verse number="17">Saboda haka, bangaskiya takan zo ne ta wurin jin saƙo, akan ji saƙon kuma ta wurin maganar Kiristi.</verse>
				<verse number="18">Amma ina da tambaya: “Ba su ji ba ne? Hakika sun ji: “Muryarsu ta tafi koʼina a cikin duniya, kalmominsu kuma har iyakar duniya.”</verse>
				<verse number="19">Har wa yau, ina da tambaya: Shin, Israʼila ba su fahimta ba ne? Da farko, Musa ya ce, “Zan sa ku yi kishin waɗanda ba alʼumma ba; zan sa ku yi fushin alʼummar da ba ta da fahimta.”</verse>
				<verse number="20">Ishaya kuma ya fito gabagaɗi ya ce, “Waɗanda ba su neme ni ba, su suka same ni; Na bayyana kaina ga waɗanda ba su ma taɓa neman sanina ba.”</verse>
				<verse number="21">Amma game da Israʼila ya ce, “Dukan yini na miƙa hannuwana ga mutane marasa biyayya da masu taurin kai.”</verse>
			</chapter>
			<chapter number="11">
				<verse number="1">To, ina da tambaya: Allah ya ƙi mutanensa ne? Sam, ko kaɗan! Ni mutumin Israʼila ne kaina, zuriyar Ibrahim kuwa, daga kabilar Benyamin.</verse>
				<verse number="2">Allah bai ƙi mutanensa da ya rigya sani ba. Ba ku san abin da Nassi ya faɗa game da Eliya ba-yadda ya kawo kuka ga Allah a kan Israʼila ya ce:</verse>
				<verse number="3">“Ya Ubangiji, sun karkashe annabawanka suka kuma rurrushe bagadanka; ni kaɗai na ragu, suna kuma nema su kashe ni”?</verse>
				<verse number="4">Wace amsa ce Allah ya ba shi? “Na keɓe wa kaina dubu bakwai waɗanda ba su yi wa Baʼal sujada ba.”</verse>
				<verse number="5">Haka ma, a wannan zamani akwai ragowar da aka zaɓa ta wurin alheri.</verse>
				<verse number="6">In kuwa na alheri ne, ba sauran cewa ya dogara ga ayyuka ke nan. In ba haka ba, ashe, alheri ba alheri ba ne kuma.</verse>
				<verse number="7">To, sai me? Abin da Israʼila suka nema da himma ba su samu ba, amma zaɓaɓɓun suka samu. Sauran suka taurare,</verse>
				<verse number="8">kamar yadda yake a rubuce cewa: “Allah ya ba su ruhun ruɗewa, idanu don su kāsa gani, da kuma kunnuwa don su kāsa ji, har yǎ zuwa yau.”</verse>
				<verse number="9">Dawuda kuma ya ce: “Bari teburin cin abincinsu yǎ zama musu tarko, sanadin fāɗuwa da dutsen sa tuntuɓe da kuma ramuwa a kansu.</verse>
				<verse number="10">Bari idanunsu su duhunta don kada su iya gani, bayansu kuma yǎ tanƙware har abada.”</verse>
				<verse number="11">Har yanzu ina da tambaya: Sun yi tuntuɓe har ya kai ga fāɗuwar da ba za su iya tashi ba ne? Sam, ko kaɗan! A maimako, saboda laifinsu ne ceto ya zo ga Alʼummai don a sa mutanen Israʼila su ji kishi.</verse>
				<verse number="12">Amma in laifinsu yana nufin albarka ga duniya, hasararsu kuma albarka ga Alʼummai, ina misalin yalwar da albarkunsu za su kawo!</verse>
				<verse number="13">Ina magana da ku ne fa Alʼummai. Tun da yake ni manzo ne ga Alʼummai, ina taƙama da aikin nan nawa,</verse>
				<verse number="14">da fata zan rura kabilata a ta kowace hanya su ji kishi har ma yǎ sa in ceci waɗansunsu.</verse>
				<verse number="15">Gama in ƙinsu da aka yi ya zama sulhu ga duniya, me karɓarsu za ta zama in ba rai daga matattu ba?</verse>
				<verse number="16">In sashen da aka miƙa a matsayin nunan fari tsattsarka ne, to, sauran ma tsattsarka ne; in saiwar tsattsarka ce, to, sauran rassan ma tsattsarka ne.</verse>
				<verse number="17">In an sassare waɗansu rassa, kai kuwa da kake kai zaitun jeji, aka ɗauke ka aka kuma yi muku aure, a yanzu kuwa kana shan niʼimar saiwar zaitun ɗin nan tare da sauran rassan,</verse>
				<verse number="18">kada ka yi taƙama cewa ka fi waɗancan rassan da aka sassare. In kuwa ka yi haka, to, ka yi laʼakari da wannan: Ba kai ne kake taimakon saiwar ba, saiwar ce take taimakonka.</verse>
				<verse number="19">To, kana iya cewa, “An sassare rassan ne don a ɗaura aure da ni.”</verse>
				<verse number="20">Haka yake. Amma an sassare su ne saboda rashin bangaskiya, kai kuma kana tsaye ta wurin bangaskiya. Kada ka yi taƙama, sai dai ka ji tsoro.</verse>
				<verse number="21">Gama in har Allah bai bar rassan nan na asali ba, kai ma ba zai bar ka ba.</verse>
				<verse number="22">Ka lura fa da alheri da kuma tsananin Allah: tsanani ga waɗanda suka fāɗi, amma alheri a gare ka, da fata za ka ci gaba cikin alherinsa. In ba haka ba, kai ma za a sare ka.</verse>
				<verse number="23">In kuwa ba su nace cikin rashin bangaskiya ba, za a sāke ɗaura aure da su, domin Allah yana iya sāke haɗa su.</verse>
				<verse number="24">Kai ma da aka saro daga zaitun ɗin da asalinsa yake na jeji, aka ɗaura aure da kai a jikin zaitun ɗin na gida, saɓanin yadda aka saba, balle waɗannan rassa na asali, da za a ɗaura aure da su a jikin zaitun ɗin nan nasu na asali?</verse>
				<verse number="25">Ba na so ku kasance cikin rashin sani game da wannan asirin ʼyanʼuwa, domin kada ku ɗaga kai: Israʼila sun ɗanɗana sashe na taurarewa har sai da shigowar Alʼummai masu yawa ya cika.</verse>
				<verse number="26">Ta haka kuwa za a ceci dukan Israʼila, kamar yadda yake a rubuce cewa: “Mai ceto zai zo daga Sihiyona; zai kawar da rashin bin Allah daga Yaƙub.</verse>
				<verse number="27">Wannan kuwa shi ne alkawarina da su saʼad da na ɗauke musu zunabansu.”</verse>
				<verse number="28">Game da zancen nan na bishara kuwa, su abokan gāba ne saboda ku; amma game da zaɓen kuwa, su ƙaunatattunsa ne, albarkacin kakannin kakanninsu,</verse>
				<verse number="29">gama kyautar Allah da kiransa ba a sokewa.</verse>
				<verse number="30">Kamar yadda a dā can ku da kuke marasa biyayya ga Allah kuka sami jinƙai yanzu ta dalilin rashin biyayyarsu,</verse>
				<verse number="31">haka su ma suka zama marasa biyayya a yanzu domin su ma su sami jinƙai ta dalilin jinƙan da Allah ya yi muku.</verse>
				<verse number="32">Gama Allah ya ɗaure dukan mutane ga rashin biyayya don yǎ nuna jinƙai ga kowa.</verse>
				<verse number="33">Kai, zurfin yalwar hikima da kuma sanin Allah yana nan a yalwace! Hukunce-hukuncensa kuma su fi gaban bincike, hanyoyinsa kuwa sun wuce gaban ganewa!</verse>
				<verse number="34">“Wa ya taɓa sanin zuciyar Ubangiji? Ko kuwa yǎ ba shi shawara?”</verse>
				<verse number="35">“Wa ya taɓa ba wa Allah wani abu, da Allah zai sāka masa?”</verse>
				<verse number="36">Gama daga gare shi, ta wurinsa, da kuma saboda shi ne dukan abubuwa suka kasance. Ɗaukaka ta tabbata a gare shi har abada! Amin.</verse>
			</chapter>
			<chapter number="12">
				<verse number="1">Saboda haka, ina roƙonku, ʼyanʼuwa, saboda yawan jinƙan Allah, ku miƙa jikunanku hadaya wadda take mai rai, mai tsarki abin karɓa kuma ga Allah-wannan ita ce hanyar hidimarku ta ruhaniya.</verse>
				<verse number="2">Kada ku ci gaba da yin abin da duniya take yi, sai dai ku bar halinku ya sāke, ta wurin sabunta hankalinku ɗungum, don ku tabbatar da abin da Allah yake so yake-abu mai kyau, mai daɗi da kuma cikakke.</verse>
				<verse number="3">Gama ta wurin alherin nan da aka yi mini ne ina ce wa kowannenku: Kada yǎ ɗauki kansa fiye da yadda ya kamata, a maimakon haka bari yǎ auna kansa cikin natsuwa, gwargwadon baiwar bangaskiyar da Allah yi masa.</verse>
				<verse number="4">Kamar dai yadda kowannenmu yake da jiki ɗaya da gaɓoɓi da yawa, gaɓoɓin nan kuwa ba aiki iri ɗaya suke yi ba,</verse>
				<verse number="5">haka ma a cikin Kiristi mu da muke da yawa mun zama jiki ɗaya, kuma kowace gaɓar ɗanʼuwan sauran ne.</verse>
				<verse number="6">Muna da baye-baye dabam dabam, gwargwadon alherin da aka yi mana. In baiwar mutum ta yin annabci ce, sai yǎ yi amfani da ita gwargwadon bangaskiyarsa.</verse>
				<verse number="7">In ta hidima ce; sai yǎ yi hidima. In kuma ta koyarwa ce, sai yǎ koyar;</verse>
				<verse number="8">in ta ƙarfafawa ce, sai yǎ ƙarfafa; in kuma ta ba da taimako ce don biyan bukatun waɗansu, sai yǎ yi haka hannu sake; in ta shugabanci ce, sai yǎ yi shugabanci da himma; in ta nuna jinƙai ce, sai yǎ yi haka da faraʼa.</verse>
				<verse number="9">Dole ƙauna ta zama ta gaskiya. Ku ƙi duk abin da yake mugu; ku manne wa abin da yake nagari.</verse>
				<verse number="10">A game da ƙaunar ʼyanʼuwa kuwa, ku ƙaunaci juna gaya. A wajen ba da girma, kowa yǎ yi ƙoƙari wajen girmama wani fiye da kansa.</verse>
				<verse number="11">Kada ku zama marasa himma, sai dai masu himma a ruhaniyarku, kuna bauta wa Ubangiji.</verse>
				<verse number="12">Ku yi farin ciki cikin bege, haƙuri cikin shan wuya, aminci cikin adduʼa.</verse>
				<verse number="13">Ku taimaki mutanen Allah masu bukata. Ku zama masu karɓan baƙi.</verse>
				<verse number="14">Ku sa wa masu tsananta muku albarka; ku sa albarka kada fa ku laʼanta.</verse>
				<verse number="15">Ku yi murna da masu murna, ku yi kuka da masu kuka.</verse>
				<verse number="16">Ku yi zaman lafiya da juna. Kada ku nuna girmankai, sai ma ku riƙa cuɗanya da talakawa. Kada ku zama masu ɗaga kai.</verse>
				<verse number="17">Idan kowa ya yi muku mugunta, kada ku sāka masa da mugunta. Ku lura don ku aikata abin da kowa zai iya gani cewa daidai ne.</verse>
				<verse number="18">Ku yi iya ƙoƙarinku, in zai yiwu, ku yi zaman lafiya da kowa.</verse>
				<verse number="19">Kada ku yi ramuwa, abokaina, sai dai ku bar wa Allah. Gama a rubuce yake cewa: “Ramuwa tawa ce; zan kuwa sāka,” in ji Ubangiji.</verse>
				<verse number="20">A maimakon haka: “In abokin gābanka yana jin yunwa, ka ciyar da shi; in yana jin ƙishirwa, ka ba shi ruwan sha. Ta yin haka, za ka tara garwashin wuta a kansa.”</verse>
				<verse number="21">Kada ku bar mugunta ta sha kanku, sai dai ku sha kan mugunta ta wurin aikata nagarta.</verse>
			</chapter>
			<chapter number="13">
				<verse number="1">Dole kowa yǎ yi biyayya ga masu mulki, gama babu wani iko sai ko in Allah ya yarda. Duk hukumomin da muke su, naɗin Allah ne.</verse>
				<verse number="2">Saboda haka, duk wanda ya yi tawaye ga hukuma yana yin tawaye da abin da Allah ya naɗa ne, waɗanda kuwa suke aikata haka, za su jawo wa kansu hukunci.</verse>
				<verse number="3">Gama masu mulki ba abin tsoro ba ne ga waɗanda suke yin abin da yake daidai, sai dai ga waɗanda suke aikata laifi. Kana so ka rabu da jin tsoron wanda yake mulki? To, sai ka aikata abin da yake daidai, zai kuwa yabe ka.</verse>
				<verse number="4">Gama shi bawan Allah ne don kyautata rayuwarka. Amma in ka aikata mugunta, to, sai ka ji tsoro, don ba a banza ne shugaba yake ɗaukan takobinsa ba. Shi fa bawan Allah ne, ta wurinsa ne fushin Allah yakan hukunta masu laifi.</verse>
				<verse number="5">Saboda haka, dole a yi biyayya ga hukumomi, ba don gudun horo kawai ba amma don lamirinku.</verse>
				<verse number="6">Shi ne ma ya sa kuke biyan haraji, gama hukumomin nan bayin Allah ne, waɗanda suke ba da dukan lokacinsu don aikin shugabanci.</verse>
				<verse number="7">Ku ba wa kowa hakkinsa: In kuna da bashin haraji, sai ku biya; in kuɗin shiga ne, ku biya kuɗin shiga; in ladabi ne, ku yi ladabi; in kuma girmamawa ne, ku ba da girma.</verse>
				<verse number="8">Kada hakkin kowa yǎ zauna a kanku, sai dai na ƙaunar juna, don mai ƙaunar maƙwabcinsa ya cika Doka ke nan.</verse>
				<verse number="9">Umarnan nan, “Kada ka yi zina,” “Kada ka yi kisankai,” “Kada ka yi sata,” “Kada kuma ka yi ƙyashi,” da dai duk sauran umarnai an kunshe su ne a wannan kalma “Ka ƙaunaci maƙwabcinka kamar kanka.”</verse>
				<verse number="10">Ƙauna ba ta cutar da maƙwabci. Saboda haka ƙauna cika Doka ce.</verse>
				<verse number="11">Ku yi wannan domin kun san irin zamanin da kuke ciki. Lokaci ya yi da za ku farka daga barcinku, don cetonmu ya yi kusa yanzu fiye da lokacin da muka fara ba da gaskiya.</verse>
				<verse number="12">Dare fa ya kusan ƙarewa; gari kuma yana gab da wayewa. Saboda haka bari mu kawar da ayyukan duhu mu kuma yafa kayan yaƙi na haske.</verse>
				<verse number="13">Bari mu tafiyar da alʼamuranmu yadda ya dace a yi da rana, ba a cikin shashanci da buguwa ba, ba cikin fasikanci da rashin kunya ba, ba kuma cikin faɗa da kishi ba.</verse>
				<verse number="14">A maimakon haka, ku ɗauki halin Ubangiji Yesu Kiristi, kada kuma ku yi tunani game da yadda za ku gamsar da shaʼawace-shaʼawacen mutuntaka.</verse>
			</chapter>
			<chapter number="14">
				<verse number="1">Ku karɓi wanda bangaskiyarsa ba ta yi ƙarfi ba, amma fa kada ku hukunta shi a kan abubuwan da ake da shakka a kai ba.</verse>
				<verse number="2">Bangaskiyar mutum ta yarda masa yǎ ci kome, amma wanda bangaskiyarsa ba ta yi ƙarfi ba, yakan ci kayan lambu ne kawai.</verse>
				<verse number="3">Mutumin da yake cin kowane irin abinci, kada yǎ rena wanda ba ya cin, wanda kuma ba ya cin kowane irin abinci, kada yǎ ga laifin mutumin da yake ci, domin Allah ya riga ya karɓe shi.</verse>
				<verse number="4">Kai wane ne har da za ka ga laifin bawan wani? Ko bawan yǎ yi aiki mai kyau, ko yǎ kāsa, ai, wannan ruwan mai gidansa ne. Za a ma tsai da shi, domin Ubangiji yana da ikon tsai da shi.</verse>
				<verse number="5">Wani yakan ɗauki wata rana da daraja fiye da sauran ranaku; wani kuma yana ganin dukan ranakun ɗaya ne. Ya kamata kowa yǎ kasance da tabbaci a cikin zuciyarsa.</verse>
				<verse number="6">Wannan mai ɗaukan rana ɗaya da muhimmanci fiye da sauran, yana yin haka ne ga Ubangiji. Wannan mai cin nama, yana yin haka ne ga Ubangiji, gama yakan yi godiya ga Allah; wannan da ba ya ci kuwa, yana yin haka ne ga Ubangiji yana kuwa yin godiya ga Allah.</verse>
				<verse number="7">Gama ba waninmu da yake rayuwa wa kansa kaɗai, kuma ba waninmu da kan mutu don kansa kaɗai.</verse>
				<verse number="8">In muna rayuwa, muna rayuwa ne ga Ubangiji; in kuma muna mutuwa, muna mutuwa ne ga Ubangiji. Saboda haka, ko muna a raye ko muna a mace, mu na Ubangiji ne.</verse>
				<verse number="9">Saboda wannan ne Kiristi ya mutu, ya kuma sāke rayuwa domin yǎ zama Ubangiji na matattu da na masu rai.</verse>
				<verse number="10">Kai kuwa, don me kake ganin laifin ɗanʼuwanka? Ko kuma don me kake rena ɗanʼuwanka? Gama duk za mu tsaya a gaban kujerar shariʼar Allah.</verse>
				<verse number="11">A rubuce yake cewa: “ ‘Muddin ina raye,’ in ji Ubangiji, ‘kowace gwiwa za ta durƙusa a gabana; kowane harshe kuma zai furta wa Allah.’ ”</verse>
				<verse number="12">Don haka kowannenmu zai ba da lissafin kansa ga Allah.</verse>
				<verse number="13">Saboda haka bari mu daina ba wa juna laifi. A maimakon, sai kowa yǎ yi niyya ba zai sa dutsen tuntuɓe ko abin sa fāɗuwa a hanyar ɗanʼuwansa ba.</verse>
				<verse number="14">A matsayina na mai bin Ubangiji Yesu na tabbata ƙwarai cewa babu abincin da yake marar tsabta don kansa. Amma in wani ya ɗauka wani abu marar tsabta ne, to, a gare shi marar tsabta ne.</verse>
				<verse number="15">In kana ɓata wa ɗanʼuwanka zuciya saboda abincin da kake ci, ba halin ƙauna kake nunawa ba ke nan. Kada abincin da kake ci yǎ zama hanyar lalatar da ɗanʼuwanka wanda Kiristi ya mutu dominsa.</verse>
				<verse number="16">Kada ka bar abin da ka ɗauka a matsayi kyakkyawa yǎ zama abin zargi ga waɗansu.</verse>
				<verse number="17">Gama mulkin Allah ba batun ci da sha ba ne, sai dai na adalci, salama, da kuma farin ciki cikin Ruhu Mai Tsarki,</verse>
				<verse number="18">duk kuwa wanda yake bauta wa Kiristi a haka yana faranta wa Allah rai ne, yardajje kuma ga mutane.</verse>
				<verse number="19">Saboda haka sai mu yi iya ƙoƙari mu aikata abin da zai kawo salama da kuma ingantawa ga juna.</verse>
				<verse number="20">Kada ku lalatar da aikin Allah saboda abinci. Dukan abinci mai tsabta ne, sai dai ba daidai ba ne mutum yǎ ci abin da zai sa wani yǎ yi tuntuɓe.</verse>
				<verse number="21">Ya fi kyau kada ka ci nama ko ka sha ruwan inabi ko kuma ka yi wani abin da zai sa ɗanʼuwanka yǎ fāɗi.</verse>
				<verse number="22">Bari duk raʼayin da kake da shi game da wannan shaʼani yǎ kasance tsakaninka da Allah. Mai albarka ne wanda zuciyarsa ba ta ba shi laifi game da abin da shi da kansa ya ɗauka cewa daidai ne ba.</verse>
				<verse number="23">Amma wanda yake da shakka yakan jawo wa kansa hukunci ne in ya ci, domin yana ci ba bisa ga bangaskiya ba; kuma duk abin da bai zo daga bangaskiya ba zunubi ne.</verse>
			</chapter>
			<chapter number="15">
				<verse number="1">Mu da muke da ƙarfi ya kamata mu yi haƙuri da kāsawar marasa ƙarfi ba kawai mu gamshi kanmu ba.</verse>
				<verse number="2">Ya kamata kowannenmu yǎ faranta wa maƙwabcinsa rai don kyautata zamansa domin kuma yǎ gina shi.</verse>
				<verse number="3">Gama ko Kiristi ma bai gamshi kansa ba, amma kamar yadda yake a rubuce cewa: “Zage-zagen da waɗansu suka yi maka, duk sun fāɗo a kaina.”</verse>
				<verse number="4">Gama duk abin da aka rubuta a dā an rubuta ne domin yǎ koya mana, don ta wurin jimrewa da kuma ƙarfafawar Nassosi mu kasance da bege.</verse>
				<verse number="5">Bari Allah mai ba da haƙuri da kuma ƙarfafawa yǎ ba ku ruhun haɗin kai da juna yayinda kuke bin Kiristi Yesu,</verse>
				<verse number="6">don da zuciya ɗaya da kuma baki ɗaya kuke ɗaukaka Allah da kuma Uban Ubangijinmu Yesu Kiristi.</verse>
				<verse number="7">Ta haka sai ku karɓi juna kamar yadda Kiristi ya karɓe ku, don a yabi Allah.</verse>
				<verse number="8">Ina dai gaya muku cewa Kiristi ya zama bawan Yahudawa a madadin gaskiyar Allah, don yǎ tabbatar da alkawaran da aka yi wa kakannin kakanninmu</verse>
				<verse number="9">domin Alʼummai su ɗaukaka Allah saboda jinƙansa, kamar yadda yake a rubuce: “Saboda haka zan yabe ka a cikin Alʼummai; zan rera waƙoƙi ga sunanka.”</verse>
				<verse number="10">Ya kuma ce, “Ku yi farin ciki, Ya Alʼummai, tare da mutanensa.”</verse>
				<verse number="11">Da kuma, “Ku yabi Ubangiji, dukanku Alʼummai, ku kuma rera masa yabo, dukanku mutanen duniya.”</verse>
				<verse number="12">Kuma Ishaya ya ce, “Tushen Yesse zai tsiro, wanda zai taso yǎ yi mulkin alʼummai; Alʼummai za su sa bege a gare shi.”</verse>
				<verse number="13">Bari Allah na bege yǎ cika ku da matuƙar farin ciki da salama yayinda kuke dogara gare shi, domin ku yalwata cikin bege ta wurin ikon Ruhu Mai Tsarki.</verse>
				<verse number="14">Ni kaina na tabbata, ʼyanʼuwana, cewa ku kanku kuna cike da kirki, cikakku cikin sani da kuma ƙwararru don yin wa juna gargaɗi.</verse>
				<verse number="15">Na rubuta muku gabagaɗi a kan waɗansu batuttuwa, don in sāke tuna muku su, saboda alherin da Allah ya ba ni</verse>
				<verse number="16">in zama mai hidimar Kiristi Yesu ga Alʼummai da aikin firist na yin shelar bisharar Allah, don Alʼummai su zama hadaya mai karɓuwa ga Allah, tsattsarka ta wurin Ruhu Mai Tsarki.</verse>
				<verse number="17">Saboda haka ina taƙama cikin Kiristi Yesu a cikin hidimata ga Allah.</verse>
				<verse number="18">Ba zan yi karambani in faɗi kome ba sai dai abin da Kiristi ya aikata ta wurina a jagorantar da Alʼummai su yi biyayya ga Allah ta wurin abin da na faɗa da kuma aikata</verse>
				<verse number="19">ta wurin ikon alamu da ayyukan banmamaki, da kuma ikon Ruhu. Ta haka daga Urushalima har yǎ zuwa kewayen Illirikum, na yi waʼazin bisharar Kiristi.</verse>
				<verse number="20">Labudda, burina shi ne in yi waʼazin bishara inda ba a san Kiristi ba, don kada yǎ zama ina gini ne a kan tushen da wani ya kafa.</verse>
				<verse number="21">Sai dai kamar yadda yake a rubuce: “Waɗanda ba a faɗa musu labarinsa ba za su gani, waɗanda kuma ba su ji ba za su fahimta.”</verse>
				<verse number="22">Wannan ne ya sa sau da yawa aka hana ni zuwa wurinku.</verse>
				<verse number="23">Amma yanzu da babu sauran wurin da ya rage mini in yi aiki a waɗannan yankuna, da yake kuma shekaru masu yawa ina da marmari in gan ku,</verse>
				<verse number="24">ina shirin yin haka in na tafi Sifen. Ina fata in ziyarce ku yayinda nake wucewa don ku raka ni can, bayan na ji daɗin zama tare da ku na ɗan lokaci.</verse>
				<verse number="25">Yanzu kam, ina hanyata zuwa Urushalima don in kai gudunmawa ga tsarkaka a can.</verse>
				<verse number="26">Gama Makidoniya da Akayya sun ji daɗin yin gudunmawa domin matalautan da suke cikin tsarkakan da suke a Urushalima.</verse>
				<verse number="27">Sun kuwa ji daɗin yin haka, gama ya zama kamar bashi ne a gare su. Da yake Alʼummai sun sami rabo cikin albarkun ruhaniyar Yahudawa, ya zama musu kamar bashi su ma su taimaki Yahudawa da albarkunsu na kayan duniya.</verse>
				<verse number="28">Saboda haka in na kammala wannan aiki na kuma tabbata cewa sun karɓi wannan amfani, zan tafi Sifen in kuma ziyarce ku a hanyata.</verse>
				<verse number="29">Na san cewa saʼad da na zo wurinku, zan zo ne cikin yalwar albarkar Kiristi.</verse>
				<verse number="30">Ina roƙonku ʼyanʼuwa, saboda Ubangijinmu Yesu Kiristi da kuma saboda ƙaunar Ruhu, ku haɗa kai tare da ni cikin famata ta wurin yin adduʼa ga Allah saboda ni.</verse>
				<verse number="31">Ku yi adduʼa don in kuɓuta daga hannun marasa bi a Yahudiya don kuma gudunmawar da nake kaiwa Urushalima ta zama abar karɓa ga tsarkaka a can,</verse>
				<verse number="32">don da yardar Allah, in iso wurinku da farin ciki in kuma wartsake tare da ku.</verse>
				<verse number="33">Allah na salama yǎ kasance tare da ku duka. Amin.</verse>
			</chapter>
			<chapter number="16">
				<verse number="1">Ina gabatar muku da ʼyarʼuwarmu Fibi, baranyar ikkilisiya a Kenkireya.</verse>
				<verse number="2">Ina roƙonku ku karɓe ta a cikin Ubangiji yadda ya dace a karɓi tsarkaka a kuma ba ta kowane irin taimakon da take bukata daga wurinku, gama ta zama mai taimako ƙwarai ga mutane masu yawa, haɗe da ni ma.</verse>
				<verse number="3">Ku gai da Firiskila da Akwila, abokan aikina cikin Kiristi Yesu.</verse>
				<verse number="4">Sun yi kasai da ransu saboda ni. Ba ni kaɗai nake musu godiya ba amma har ma da dukan ikkilisiyoyin Alʼummai.</verse>
				<verse number="5">Ku kuma gai da ikkilisiyar da take haɗuwa a gidansu. Ku gai da ƙaunataccen abokina Efenetus, wanda ya zama na farko a karɓar Kiristi a lardin Asiya.</verse>
				<verse number="6">Ku gai da Maryamu wadda ta yi muku aiki tukuru.</verse>
				<verse number="7">Ku gai da Anduronikus da Yuniyas, dangina waɗanda aka ɗaure a kurkuku tare da ni. Su fitattu ne sosai a cikin manzanni, sun riga ni zama masu bin Kiristi.</verse>
				<verse number="8">Ku gai da Amfiliyatus, ƙaunataccena a cikin Ubangiji.</verse>
				<verse number="9">Ku gai da Urbanus, abokin aikinmu cikin Kiristi, da kuma ƙaunataccen abokina Sitakis.</verse>
				<verse number="10">Ku gai da Afelles wanda amincinsa cikin Kiristi tabbatacce ne. Ku gai da iyalin gidan Aristobulus.</verse>
				<verse number="11">Ku gai da ɗanʼuwana, Hirodiyon. Ku gai da iyalin gidan Narkissus da suke cikin Ubangiji.</verse>
				<verse number="12">Ku gai da Tiryifena da Tiryifosa, matan nan da suke aiki tukuru cikin Ubangiji. Ku gai da ƙaunatacciyata Fersis, wata matan da ta yi aiki tukuru cikin Ubangiji.</verse>
				<verse number="13">Ku gai da Rufus zaɓaɓɓe cikin Ubangiji, da kuma mahaifiyarsa, wadda ta zama kamar mahaifiya a gare ni.</verse>
				<verse number="14">Ku gai da Asinkiritus, Filegon, Hermes, Faturobas, Hermas da kuma ʼyanʼuwan da suke tare da su.</verse>
				<verse number="15">Ku gai da Filologus, Yuliya, Nereyus da ʼyarʼuwarsa, da kuma Olimfas da dukan tsarkakan da suke tare da su.</verse>
				<verse number="16">Ku gaggai da juna da sumba mai tsarki. Dukan ikkilisiyoyin Kiristi suna gaishe ku.</verse>
				<verse number="17">Ina roƙonku, ʼyanʼuwa, ku yi hankali fa da masu raba tsakani, saɓanin koyarwar da kuka koya, suna sa tuntuɓe. Ku yi nesa da su.</verse>
				<verse number="18">Gama irin waɗannan mutane ba sa bautar Ubangijinmu Kiristi, sai dai cikinsu. Ta wurin yaudara da kuma daɗin baki, suna ruɗin marasa wayo.</verse>
				<verse number="19">Kowa ya riga ya ji game da biyayyarku, don haka ina cike da farin ciki game da ku; amma ina so ku zama masu hikima game da abin da yake nagari, ku kuma zama marasa laifi ga abin da yake mugu.</verse>
				<verse number="20">Allah na salama zai tattake Shaiɗan ba da daɗewa ba yǎ kuma sa shi a ƙarƙashin sawunku. Alherin Ubangijinmu Yesu kuma yǎ kasance tare da ku.</verse>
				<verse number="21">Timoti, abokin aikina, yana gai da ku, haka ma Lusiyus, Yason, da Sosifater, dangina.</verse>
				<verse number="22">Ni, Tertiyus, wanda ya rubuta wannan wasiƙa, ina gai da ku cikin Ubangiji.</verse>
				<verse number="23">Gayus, mai masauƙina, mai kuma saukar da dukan ʼyan Ikkilisiya, yana gaishe ku. Erastus, mai bi da ayyukan jamaʼa a birnin, da kuma ɗanʼuwanmu Kuwartus suna gai da ku.</verse>
				<verse number="24"></verse>
				<verse number="25">Ɗaukaka ta tabbata ga mai ikon ƙarfafa ku bisa ga bisharata, bisa ga waʼazin Yesu Kiristi, wadda ta gare ta ne aka bayyana asirin nan da yake ɓoye tun filʼazal,</verse>
				<verse number="26">amma yanzu kuwa aka bayyana, aka kuma sanar ta wurin rubuce rubucen annabawa bisa ga umarnin Allah madawwami, domin dukan alʼummai su gaskata su kuma yi masa biyayya— </verse>
				<verse number="27">ɗaukaka ta tabbata har abada ga Allah, wanda shi ne kaɗai mai hikima ta wurin Yesu Kiristi! Amin.</verse>
			</chapter>
		</book>
		<book number="46">
			<chapter number="1">
				<verse number="1">Wasiƙa daga Bulus, wanda aka kira domin yǎ zama manzon Kiristi Yesu, bisa ga nufin Allah, da kuma ɗanʼuwanmu Sostenes,</verse>
				<verse number="2">Zuwa ga ikkilisiyar Allah da take a Korinti, da waɗanda aka tsarkake cikin Kiristi Yesu, aka kuma kira domin su zama masu tsarki, tare da dukan waɗanda suke koʼina da suke kiran sunan Ubangijinmu Yesu Kiristi, Ubangijinsu da kuma namu:</verse>
				<verse number="3">Alheri da salama zuwa gare ku daga Allah Ubanmu, da Ubangiji Yesu Kiristi.</verse>
				<verse number="4">Ina gode wa Allah kullum dominku, saboda alherinsa da aka ba ku a cikin Kiristi Yesu.</verse>
				<verse number="5">Gama a cikinsa kuka sami wadata ta kowace hanya, a cikin dukan maganarku, da kuma cikin dukan saninku— </verse>
				<verse number="6">gama shaidarmu game da Kiristi ta tabbata a cikinku.</verse>
				<verse number="7">Saboda haka, ba ku rasa kowace baiwa ta ruhaniya ba, yayinda kuke jira da marmari, saboda bayyanuwar Ubangijinmu Yesu Kiristi.</verse>
				<verse number="8">Zai ƙarfafa ku har zuwa ƙarshe, domin ku zama marasa aibi a ranar Ubangijinmu Yesu Kiristi.</verse>
				<verse number="9">Allah, wanda ya kira ku zuwa ga zumunci tare da Ɗansa Yesu Kiristi Ubangijinmu, shi mai aminci ne.</verse>
				<verse number="10">Ina roƙonku ʼyanʼuwa, a cikin sunan Ubangijinmu Yesu Kiristi, dukanku ku yarda da juna, domin kada a sami tsattsaguwa a cikinku, domin kuma ku zama ɗaya, cikakku a cikin halinku da tunaninku.</verse>
				<verse number="11">ʼYanʼuwana, waɗansu daga iyalin gidan Kulos sun gaya mini cewa, akwai faɗa a cikinku.</verse>
				<verse number="12">Abin da nake nufi shi ne, ɗaya daga cikinku na cewa, “Ni ina bin Bulus,” wani na cewa, “Ni ina bin Afollos,” wani kuma, “Ni ina bin Kefas,” har wa yau wani kuma, “Ni ina bin Kiristi.”</verse>
				<verse number="13">Kiristi a rabe ne? Bulus ne aka gicciye dominku? An yi muku baftisma a cikin sunan Bulus ne?</verse>
				<verse number="14">Ina godiya domin ban yi wa wani baftisma a cikinku ba, sai dai Kirisbus da Gayus kaɗai.</verse>
				<verse number="15">Don haka, ba wanda na iya cewa an yi muku baftisma a cikin sunana.</verse>
				<verse number="16">(I, na kuma yi wa iyalin gidan Istifanus baftisma, ban da wannan, ban tuna da wani da na yi masa baftisma ba).</verse>
				<verse number="17">Gama Kiristi bai aike ni yin baftisma ba, sai dai waʼazin bishara-ba da kalmomin hikimar mutum ba, domin kada gicciyen Kiristi ya rasa ikonsa.</verse>
				<verse number="18">Gama saƙon gicciye wauta ne ga waɗanda suke hallaka, amma a gare mu, mu da ake ceto, ikon Allah ne.</verse>
				<verse number="19">Gama a rubuce yake cewa: “Zan rushe hikimar mai hikima, basirar mai azanci kuma zan rikita shi.”</verse>
				<verse number="20">Ina mai hikima? Ina mai zurfin bincike? Ina masana na wannan zamani? Ashe, Allah bai wofinta hikimar duniya ba?</verse>
				<verse number="21">Gama tun da a cikin hikimar Allah, duniya a cikin hikimarta ba ta san shi ba, Allah ya ji daɗin ceton waɗanda suka ba da gaskiya ta wurin wautar waʼazin bishara.</verse>
				<verse number="22">Yahudawa suna neman abubuwan banmamaki, Helenawa kuma suna neman hikima,</verse>
				<verse number="23">amma mu, muna waʼazin Kiristi wanda aka gicciye ne, wanda ya zama dutsen tuntuɓe ga Yahudawa, wauta kuma ga Alʼummai,</verse>
				<verse number="24">amma ga su waɗanda Allah ya kira, Yahudawa da Helenawa, Kiristi ikon Allah ne, da kuma hikimar Allah.</verse>
				<verse number="25">Gama wautar Allah ta fi hikimar mutum, kuma rashin ƙarfin Allah ya fi ƙarfin mutum.</verse>
				<verse number="26">ʼYanʼuwa, ku tuna yadda kuke saʼad da aka kira ku. Babu masu hikima da yawa a cikinku, bisa ga ganin mutum; babu masu iko da yawa, babu masu martaba da yawa bisa ga haihuwa.</verse>
				<verse number="27">Amma Allah ya zaɓi abubuwa masu wautata duniya, don ya kunyata masu hikima. Allah ya zaɓi abubuwa marasa ƙarfi na duniya, domin ya ba wa masu ƙarfi kunya.</verse>
				<verse number="28">Ya zaɓi abubuwa marasa martaba na wannan duniya da kuma abubuwan da aka rena-da abubuwan da ba a-ɗauka a bakin kome ba, domin a wofinta abubuwan da ake ganinsu da daraja,</verse>
				<verse number="29">domin kada wani ya yi taƙama a gabansa.</verse>
				<verse number="30">Saboda Allah ne kuke cikin Kiristi Yesu, shi wanda ya zama hikima a gare mu daga Allah. Kiristi shi ne adalcinmu, da tsarkinmu, da kuma fansarmu.</verse>
				<verse number="31">Saboda haka, kamar yadda yake a rubuce cewa, “Duk mai taƙama, ya yi taƙama a cikin Ubangiji.”</verse>
			</chapter>
			<chapter number="2">
				<verse number="1">Da na zo wurinku ʼyanʼuwa, ban zo da iya magana ko wani mafificin hikima yayinda na yi muku shelar shaida game da Allah ba.</verse>
				<verse number="2">Don na ƙudura a raina saʼad da nake tare da ku cewa ba zan mai da hankali ga kome ba sai dai Yesu Kiristi wanda aka gicciye.</verse>
				<verse number="3">Na zo wurinku cikin rashin ƙarfi da tsoro, da rawan jiki ƙwarai.</verse>
				<verse number="4">Saƙona da waʼazina ba su zo cikin hikima da kalmomin lallashi ba, sai dai da nuna ikon Ruhu,</verse>
				<verse number="5">domin kada bangaskiyarku ta dogara a kan hikimar mutane, sai dai a kan ikon Allah.</verse>
				<verse number="6">Duk da haka, muna sanar da saƙon hikima cikin waɗanda suka balaga, amma ba hikima irin ta wannan zamani ba ne, ko kuwa irin ta masu mulkin zamanin nan, waɗanda za su shuɗe ba.</verse>
				<verse number="7">Aʼa, muna magana ne a kan asirin hikimar Allah, hikimar da tun dā, take a ɓoye, wadda Allah ya ƙaddara domin ɗaukakarmu, tun kafin farkon zamanai.</verse>
				<verse number="8">Ba ko ɗaya daga cikin masu mulkin wannan zamani da ya fahimce ta, gama da a ce sun fahimce ta, da ba su gicciye Ubangiji mai ɗaukaka ba.</verse>
				<verse number="9">Duk da haka, kamar yadda yake a rubuce cewa: “Ba idon da ya taɓa gani, ba kunnen da ya taɓa ji, ba kuma zuciyar da ta taɓa tunanin abin da Allah ya shirya wa masu ƙaunarsa.”  —</verse>
				<verse number="10">Amma Allah ya bayyana mana shi ta wurin Ruhunsa. Ruhu yana bincika dukan abubuwa, har ma da abubuwa masu zurfi na Allah.</verse>
				<verse number="11">Wane ne a cikin mutane ya san tunanin mutum, in ba ruhun mutumin da yake cikinsa ba? Haka kuma ba wanda ya san tunanin Allah, sai dai Ruhun Allah.</verse>
				<verse number="12">Ba mu karɓi ruhun duniya ba, sai dai Ruhun da yake daga Allah, domin mu fahimci abin da Allah ya ba mu hannu sake.</verse>
				<verse number="13">Wannan shi ne abin da muke sanarwa, ba da kalmomin da muka koya ta wurin hikimar mutum ba, amma da kalmomin da Ruhu yake koyarwa, muna faɗin gaskiya ta ruhaniya da kalmomin ruhaniya.</verse>
				<verse number="14">Mutumin da ba shi da Ruhu, ba ya yarda da abubuwan da suka fita daga Ruhun Allah, domin wauta ce a gare shi. Ba kuwa zai fahimce su ba, domin ta Ruhu ne ake fahimtarsu.</verse>
				<verse number="15">Mutumin ruhaniya yakan gwada dukan abubuwa, amma shi kansa ba ya ƙarƙashin shariʼar mutum:</verse>
				<verse number="16">“Wa ya taɓa sanin hankalin Ubangiji, har da zai koya masa?” Amma muna da tunani iri na Kiristi ne.</verse>
			</chapter>
			<chapter number="3">
				<verse number="1">ʼYanʼuwa, ban iya yi muku magana kamar masu ruhaniya ba, sai dai kamar masu halin mutuntaka-jarirai cikin bin Kiristi kawai.</verse>
				<verse number="2">Na ba ku madara ba abinci mai tauri ba, domin ba ku balaga ba a lokacin. Kai, har yanzu ma, ba ku balaga ba.</verse>
				<verse number="3">Har yanzu kuna rayuwa bisa ga halin mutuntaka. Da yake akwai kishi da faɗace-faɗace a cikinku, ba rayuwa irin ta halin mutuntaka ke nan kuke yi ba? Kuma ba rayuwa irin ta mutane ce kawai kuke yi ba?</verse>
				<verse number="4">Gama saʼad da wani ya ce, “Ni na Bulus ne,” wani kuma ya ce, “Ni na Afollos ne,” ba rayuwa irin ta mutane ke nan kuke yi ba?</verse>
				<verse number="5">Shin, wane ne Afollos? Wane ne kuma Bulus? Ai, bayi ne kawai waɗanda ta wurinsu kuka gaskata-kamar yadda Ubangiji ya ba kowannensu aikinsa.</verse>
				<verse number="6">Ni na shuka iri, Afollos kuma ya yi ban ruwa, amma Allah ne ya sa irin ya yi girma.</verse>
				<verse number="7">Don haka, da wanda ya yi shuki, da wanda ya yi ban ruwa, ba a bakin kome suke ba, sai dai Allah kaɗai, mai sa abubuwan su yi girma.</verse>
				<verse number="8">Mutumin da ya yi shuki, da mutumin da ya yi ban ruwa nufinsu ɗaya ne, kuma kowannensu zai sami lada gwargwadon aikinsa.</verse>
				<verse number="9">Gama mu abokan aiki ne na Allah; ku kuwa gonar ce ta Allah, ginin Allah kuma.</verse>
				<verse number="10">Ta wurin alherin da Allah ya ba ni, na kafa tushen gini kamar ƙwararren magini, wani kuma dabam yana gini a kai. Amma kowa yǎ lura da yadda yake gini.</verse>
				<verse number="11">Gama babu wanda zai iya kafa wani tushen gini dabam da wanda aka riga aka kafa, wanda yake Yesu Kiristi.</verse>
				<verse number="12">In wani ya yi gini a kan tushen ginin nan da zinariya, azurfa, duwatsu masu daraja, itace, ciyawa ko kara,</verse>
				<verse number="13">aikin zai bayyana kansa, domin za a nuna shi a sarari a Ranar. Wuta ce za ta bayyana aikin, wutar kuwa za ta gwada ingancin aikin kowa.</verse>
				<verse number="14">In abin da kowane mutum ya gina ya tsaya, zai sami lada.</verse>
				<verse number="15">In ya ƙone, zai yi hasara, amma zai sami ceto, sai dai kamar wanda ya bi ta tsakiyar wuta ne.</verse>
				<verse number="16">Ashe, ba ku sani ba cewa ku kanku haikalin Allah ne, Ruhun Allah kuma yana zaune a cikinku?</verse>
				<verse number="17">Duk wanda ya ɓata haikalin Allah, Allah zai ɓata shi, don haikalin Allah mai tsarki ne, ku ne kuwa haikalin nan.</verse>
				<verse number="18">Kada ku ruɗi kanku. In waninku yana tsammani cewa yana da hikima, yadda duniya ta ɗauki hikima, to, sai ya mai da kansa “wawa” don yǎ zama mai hikima.</verse>
				<verse number="19">Gama hikimar duniyan nan, wauta ce a gaban Allah, kamar yadda yake a rubuce cewa: “Yakan kama masu hikima a cikin makircinsu”;</verse>
				<verse number="20">kuma a rubuce yake cewa, “Ubangiji ya san dukan tunanin masu hikima banza ne.”</verse>
				<verse number="21">Saboda haka, kada wani yǎ yi taƙama da mutum! Gama kome naku ne,</verse>
				<verse number="22">ko Bulus ko Afollos ko Kefas ko duniya ko rai ko mutuwa ko abubuwa na yanzu ko na nan gaba--ai, duka naku ne,</verse>
				<verse number="23">ku kuwa na Kiristi ne, Kiristi kuma na Allah ne.</verse>
			</chapter>
			<chapter number="4">
				<verse number="1">Saboda haka, ya kamata mutane su ɗauke mu a matsayin bayin Kiristi, da kuma a matsayin waɗanda aka ba su amanar asirin abubuwan Allah.</verse>
				<verse number="2">Yanzu fa, ana bukatar waɗanda aka ba su riƙon amana, dole su zama masu aminci.</verse>
				<verse number="3">Ƙaramin abu ne a gare ni a ce ku ne za ku gwada ni, ko kuwa a gwada ni a wata kotun mutane, ai, ko ni kaina ba na yanka wa kaina hukunci.</verse>
				<verse number="4">Lamirina bai ba ni laifi ba, sai dai wannan bai mai da ni marar laifi ba. Ubangiji ne mai hukunta ni.</verse>
				<verse number="5">Saboda haka, kada ku shariʼanta kome tun lokaci bai yi ba. Ku jira sai Ubangiji ya zo. Zai bayyana abin da yake a ɓoye a cikin duhu a sarari, zai kuma tone nufin zukatan mutane. A lokacin ne fa kowa zai karɓi yabo daga wurin Allah daidai gwargwado.</verse>
				<verse number="6">To, fa ʼyanʼuwa, ga zancen waɗannan abubuwa, na misalta su ne ga kaina, da kuma Afollos saboda ku, don ku yi koyi da mu a kan abin da ake nufi da cewa, “Kada ku zarce abin da yake a rubuce.” Ta haka, ba za ku yi taƙama da wani mutum fiye da wani ba.</verse>
				<verse number="7">Wa ya ce ka fi sauran mutane? Me kuma kake da shi, wanda ba karɓa ka yi ba? In kuma karɓa ka yi, me ya sa kake taƙama kamar ba karɓa ba ne ka yi?</verse>
				<verse number="8">Kun riga kun sami duk abin da kuke nema! Kun riga kun yi arziki! Kun zama sarakuna-kun kuma zama haka ɗin ba tare da mu ba! Da a ce kun riga kun zama sarakuna mana da sai mu zama sarakuna tare da ku!</verse>
				<verse number="9">Gama a ganina fa, Allah ya baje mu manzanni a ƙarshen jerin gwanon, a matsayin mutanen da aka hukunta ga mutuwa a filin wasanni. Mun zama abin ƙallo ga dukan duniya, ga malaʼiku da kuma mutane.</verse>
				<verse number="10">Mun zama masu wauta saboda Kiristi, ku kuwa kuna da hikima sosai a cikin Kiristi! Ba mu da ƙarfi, amma ku kuna da ƙarfi! Ana girmama ku, mu kuwa ana ƙasƙantar da mu!</verse>
				<verse number="11">Har yǎ zuwa wannan saʼa, yunwa da ƙishirwa muke ciki, muna sanye da tsummoki, ana wulaƙanta mu, ba mu kuma da gida.</verse>
				<verse number="12">Muna aiki da gaske da hannuwanmu. In aka laʼanta mu, mukan sa albarka. In aka tsananta mana, mukan jimre;</verse>
				<verse number="13">in aka ɓata mana suna, mukan mayar da alheri. Har yǎ zuwa wannan lokaci, mu ne kamar jujin duniya, abin ƙyamar kowa.</verse>
				<verse number="14">Ba don in kunyata ku ba ne na rubuta wannan, sai dai don in gargaɗe ku a kan cewa ku ʼyaʼyana ne, ƙaunatattu.</verse>
				<verse number="15">Ko da kuna da iyayen riƙo dubu goma cikin Kiristi, ba ku da ubanni da yawa, gama a cikin Kiristi Yesu, na zama mahaifi a gare ku, ta wurin bishara.</verse>
				<verse number="16">Saboda haka, ina roƙonku ku yi koyi da ni.</verse>
				<verse number="17">Saboda wannan dalili ina aika muku Timoti, ɗana, wanda nake ƙauna, mai aminci kuma a cikin Ubangiji. Zai tunashe ku game da yadda za ku bi Kiristi Yesu da kuma yadda ya yi daidai da yadda nake koyarwa a koʼina, a kowace ikkilisiya.</verse>
				<verse number="18">Waɗansunku suna tsammani ba zan zo wurinku ba har suna ɗagan kai.</verse>
				<verse number="19">Amma in Ubangiji ya yarda zan zo wurinku ba da daɗewa ba. Saʼan nan zan bincike ko masu wannan yawan ɗagan kan nan suna da wani iko.</verse>
				<verse number="20">Gama mulkin Allah ba cika baki ba ne, sai dai ga iko.</verse>
				<verse number="21">Wanne kuka fi so in na zo? Kuna so in tsananta muku ko in zama mai hankali da kuma sauƙinkai?</verse>
			</chapter>
			<chapter number="5">
				<verse number="1">Ana ba da labari cewa ana lalata a cikinku, irin da ba a ma samu a cikin masu bautar gumaka: Har mutum yana kwana da matar mahaifinsa.</verse>
				<verse number="2">Har ya zama muku abin taƙama! Ashe, bai kamata ku cika da baƙin ciki ku kuma daina zumunci da mutumin da yake aikata wannan ba?</verse>
				<verse number="3">Ko da yake ba na nan tare da ku cikin jiki, ina tare da ku a cikin ruhu. Na riga na yanke wa wanda ya aikata wannan hukunci, kamar dai ina tare da ku.</verse>
				<verse number="4">Saboda haka saʼad da kun taru ikon Ubangijinmu Yesu kuma yana nan, ni ma ina tare da ku.</verse>
				<verse number="5">Ku miƙa irin wannan mutum ga Shaiɗan, don a hallaka halin nan na mutuntaka, ruhunsa kuma yǎ sami ceto a ranar da Ubangiji zai dawo.</verse>
				<verse number="6">Ku daina taƙama. Ba ku san cewa ɗan ƙanƙanin yisti ne yakan sa dukan curin burodi yǎ kumbura ba?</verse>
				<verse number="7">Ku kawar da tsohon yisti don ku zama kamar sabuwar curi da aka yi babu yisti— yadda dai kuke. Gama an miƙa Kiristi Ɗan Ragon Bikin Ƙetarewarmu.</verse>
				<verse number="8">Saboda haka, sai mu kiyaye Bikin ba da burodi mai tsohon yisti ba, ba kuma da yisti na ƙeta da mugunta ba, sai dai da burodi marar yisti na sahihanci da na gaskiya.</verse>
				<verse number="9">Na rubuta muku cikin wasiƙata, kada ku yi haɗa kai da masu aikin lalata.</verse>
				<verse number="10">Ko kusa, ba na nufin fasikai marasa bi, ko makwaɗaita da mazambata, ko matsafa, don in haka ne, sai yǎ zama dole ku fita daga duniya.</verse>
				<verse number="11">Yanzu dai ina rubuta muku cewa kada ku haɗa kai da duk mai kiran kansa ɗanʼuwa, amma yana fasikanci, ko kwaɗayi, ko bautar gumaka, ko ɓata suna, ko mashayi, ko mazambaci. Kada ku ko ci abinci da irin wannan mutum.</verse>
				<verse number="12">Me zai kai yin hukunci ga waɗanda ba ʼyan ikkilisiya ba. Ai, waɗanda suke ʼyan ikkilisiya ne za ku hukunta.</verse>
				<verse number="13">Allah zai yi wa waɗanda suke ba ʼyan ikkilisiya ba hukunci. “Ku yi waje da irin mugun mutumin nan daga cikinku.”</verse>
			</chapter>
			<chapter number="6">
				<verse number="1">In wani a cikinku yana da damuwa da wani, don me zai kai ƙara a gaban marasa bi, maimakon yǎ kai ƙara a gaban tsarkaka?</verse>
				<verse number="2">Ba ku san cewa tsarkaka ne za su yi wa duniya shariʼa ba? In kuwa za ku yi wa duniya shariʼa, ai, kun isa ku yi shariʼa a kan ƙananan damuwoyi ke nan.</verse>
				<verse number="3">Ba ku san cewa za mu yi wa malaʼiku shariʼa ba? Balle alʼamuran da suka shafi duniyan nan!</verse>
				<verse number="4">Saboda haka, in kuna da damuwa game da irin waɗannan alʼamura, sai ku naɗa alƙalai ko cikin waɗanda ba kome ba ne a ikkilisiya!</verse>
				<verse number="5">Na faɗi haka ne don ku kunyaya. Ashe, ba za a iya samun wani a cikinku mai hikima wanda zai iya sasanta tsakanin masu bi ba?</verse>
				<verse number="6">Me zai sa ɗanʼuwa yǎ kai ƙarar ɗanʼuwa-a gaban marasa bi?</verse>
				<verse number="7">Ƙarar junanku ma da kuke yi, ai, kāsawa ce a gare ku. Ba gara ku haƙura a cuce ku ba? Ku kuma haƙura ko an zambace ku?</verse>
				<verse number="8">Amma ga shi ku da kanku kuna cuta, kuna kuma zamba, har ma ga ʼyanʼuwanku ne kuke yi wannan.</verse>
				<verse number="9">Ba ku sani ba cewa mugaye ba za su gāji mulkin Allah ba? Kada fa a ruɗe ku: Ba masu fasikanci ko masu bautar gumaka ko masu zina ko karuwan maza, ko ʼyan daudu,</verse>
				<verse number="10">ko ɓarayi ko masu kwaɗayi ko mashaya ko masu ɓata suna ko masu zamba da za su gāji mulkin Allah.</verse>
				<verse number="11">Haka waɗansu a cikinku ma suke a dā. Amma an wanke ku, an tsarkake ku, aka kuma sa kuka zama marasa laifi cikin sunan Ubangijinmu Yesu Kiristi da kuma ta wurin Ruhun Allahnmu.</verse>
				<verse number="12">“Ina da dama in yi kome,” sai dai ba kome ba ne yake da amfani. “Ina da dama in yi kome” — sai dai ba abin da zai mallake ni.</verse>
				<verse number="13">“An yi abinci domin ciki ne, cikin kuma domin abinci.” Amma Allah zai hallaka su duka. Ba a yi jiki saboda fasikanci ba, sai dai domin Ubangiji, Ubangiji kuma domin jiki.</verse>
				<verse number="14">Ta wurin ikonsa, Allah ya tashe Ubangiji daga matattu, haka zai tashe mu mu ma.</verse>
				<verse number="15">Ba ku sani ba cewa jikunanku gaɓoɓin Kiristi ne kansa? Zai kyautu in ɗauki gaɓoɓin Kiristi in haɗa da jikin karuwa? Sam!</verse>
				<verse number="16">Ba ku san cewa shi wanda ya haɗa jikinsa da karuwa sun zama ɗaya a cikin jiki ke nan ba? Gama an ce, “Biyun za su zama jiki ɗaya.”</verse>
				<verse number="17">Wanda kuwa ya haɗa jikinsa da Ubangiji ya zama ɗaya da shi ke nan a ruhu.</verse>
				<verse number="18">Ku guji fasikanci. Duk sauran zunubai da mutum yakan aikata suna waje da jikinsa, amma mai yin fasikanci, yana ɗaukar alhalin jikinsa ne.</verse>
				<verse number="19">Ba ku san cewa jikin nan naku haikalin Ruhu Mai Tsarki ba ne wanda yake cikinku yake kuma daga Allah? Ku ba na kanku ba ne;</verse>
				<verse number="20">saye ku fa aka yi da tsada, saboda haka, sai ku girmama Allah da jikinku.</verse>
			</chapter>
			<chapter number="7">
				<verse number="1">To, game da zancen da kuka rubuta: Yana da kyau mutum yǎ zauna ba aure.</verse>
				<verse number="2">Amma da yake fasikanci ya yawaita sosai, ya kamata kowane mutum yǎ kasance da matarsa, kowace mace kuma da mijinta.</verse>
				<verse number="3">Ya kamata miji yǎ cika hakkinsa na aure ga matarsa. Haka kuma matar ta yi ga mijinta.</verse>
				<verse number="4">Jikin matar ba nata ne kaɗai ba, amma na mijinta ne ma. Haka ma jikin mijin, ba na shi ne kaɗai ba, amma na matarsa ne ma.</verse>
				<verse number="5">Kada ku ƙi kwana da juna sai ko kun yarda a junanku kuma na ɗan lokaci, don ku himmantu ga adduʼa. Saʼan nan ku sāke haɗuwa don kada Shaiɗan yǎ jarabce ku saboda rashin kamewarku.</verse>
				<verse number="6">Wannan fa shawara ce nake ba ku, ba umarni ba.</verse>
				<verse number="7">Da ma a ce dukan maza kamar ni suke mana. Sai dai kowa da irin baiwar da Allah ya yi masa; wani yana da wannan baiwa, wani kuwa wancan.</verse>
				<verse number="8">To, ga marasa aure da gwauraye kuwa ina cewa: Yana da kyau su zauna haka ba aure, yadda nake.</verse>
				<verse number="9">Sai dai in ba za su iya kame kansu ba, to, su yi aure, don ya fi kyau a yi aure, da shaʼawa ta sha kan mutum.</verse>
				<verse number="10">Ga waɗanda suke da aure kuwa ina ba da wannan umarni (ba ni ba, amma Ubangiji) cewa: Kada mace ta rabu da mijinta.</verse>
				<verse number="11">In kuwa ta rabu da shi, sai ta kasance ba aure, ko kuma ta sāke shiryawa da mijinta. Kada miji kuma yǎ saki matarsa.</verse>
				<verse number="12">Ga sauran kuwa (ni ne fa, ba Ubangiji ba) na ce: In wani ɗanʼuwa yana da mata wadda ba mai bi ba ce, kuma tana so ta zauna tare da shi, kada yǎ sake ta.</verse>
				<verse number="13">In kuma mace tana da miji wanda ba mai bi ba ne, kuma yana so yǎ zauna tare da ita, kada ta kashe auren.</verse>
				<verse number="14">Don miji marar ba da gaskiya an tsarkake shi ta wurin matarsa. Mace marar ba da gaskiya kuma an tsarkake ta ta wurin mijinta. In ba haka ba ʼyaʼyanku ba za zama da tsarki ba, amma kamar yadda yake, su masu tsarki ne.</verse>
				<verse number="15">Amma in marar bi ɗin ya raba auren, a ƙyale shi. A irin wannan hali, babu tilas a kan wani, ko wata mai bi. Allah ya kira mu ga zaman lafiya ne.</verse>
				<verse number="16">Ke mace, kin sani ne, ko ke ce za ki ceci mijinki? Kai miji, ka sani ne, ko kai ne za ka ceci matarka?</verse>
				<verse number="17">Duk da haka, sai kowa yǎ kasance a rayuwar da Ubangiji ya sa shi da kuma wanda Allah ya kira shi. Umarnin da na kafa a dukan ikkilisiyoyi ke nan.</verse>
				<verse number="18">In an riga an yi wa mutum kaciya saʼad da aka kira shi, to, kada yǎ zama marar kaciya. In an kira mutum saʼad da yake marar kaciya, to, kada a yi masa kaciya.</verse>
				<verse number="19">Kaciya ba wani abu ba ne, rashin kaciya kuma ba wani abu ba ne. Kiyaye umarnin Allah shi ne muhimmin abu.</verse>
				<verse number="20">Ya kamata kowa yǎ kasance a matsayin da yake ciki saʼad da Allah ya kira shi.</verse>
				<verse number="21">Kai bawa ne saʼad da aka kira ka? Kada wannan yǎ dame ka-sai dai in kana iya samun ʼyanci, sai ka yi amfani da wannan dama.</verse>
				<verse number="22">Gama wanda yake bawa saʼad da Ubangiji ya kira shi, ʼyantacce ne na Ubangiji; haka ma, wanda yake ʼyantacce saʼad da aka kira shi, bawa ne na Kiristi.</verse>
				<verse number="23">Da tsada fa aka saye ku, kada ku zama bayin mutane.</verse>
				<verse number="24">ʼYanʼuwa, a duk matsayin da mutum yake saʼad da aka kira shi, sai yǎ kasance haka a sabuwar dangantakarsa da Allah.</verse>
				<verse number="25">To, game da budurwai: Ba ni da wani umarni daga Ubangiji, sai dai na yanke hukunci a matsayi wanda yake amintacce ta wurin jinƙan Ubangiji.</verse>
				<verse number="26">Saboda ƙuncin rayuwar da ake ciki, ina gani ya fi kyau ku kasance yadda kuke.</verse>
				<verse number="27">In kuna da aure, kada ku nemi kashe auren. In ba ku da aure, kada ku nemi yin aure.</verse>
				<verse number="28">Amma idan ka riga ka yi aure, to, ba laifi, ba zunubi ba ne, kuma idan yarinya ta yi aure, ba ta yi laifi ba. Sai dai waɗanda suka yi aure za su fuskanci damuwoyi masu yawa a cikin rayuwa, ni kuwa ina so in fisshe su daga wannan.</verse>
				<verse number="29">ʼYanʼuwa, abin da nake nufi shi ne, lokaci ya rage kaɗan. Daga yanzu, waɗanda suke da mata ya kamata su yi rayuwa kamar ba su da su;</verse>
				<verse number="30">waɗanda suke kuka kuma kamar ba kuka suke yi ba, waɗanda suke farin ciki kuwa kamar ba farin ciki suke yi ba. Waɗanda suka sayi abu su yi kamar ba nasu ba ne;</verse>
				<verse number="31">masu amfani da kayan duniya kuwa, kada su duƙufa a cikinsu. Gama duniyan nan a yadda take mai shuɗewa ce.</verse>
				<verse number="32">Zan so ku ʼyantu daga damuwa. Mutum marar aure ya damu ne da alʼamuran Ubangiji-yadda zai gamshi Ubangiji.</verse>
				<verse number="33">Amma mutumin da yake da aure yakan damu ne da alʼamuran wannan duniya-yadda zai gamshi matarsa— </verse>
				<verse number="34">hankalinsa a rabe yake. Mace marar aure ko kuwa budurwa ta damu ne da alʼamuran Ubangiji: Nufinta shi ne ta ba da kanta ga Ubangiji cikin jiki da ruhu. Amma mace da take da aure ta damu ne da alʼamuran wannan duniya-yadda za ta gamshi mijinta.</verse>
				<verse number="35">Na faɗa haka don amfaninku ne, ba don in ƙuntata muku ba. Sai dai don ku yi rayuwa a hanyar da ta dace da nufin ku himmantu ga bautar Ubangiji ba da raba hankali ba.</verse>
				<verse number="36">In mutum ya ga cewa ba ya nuna halin da ya kamata ga budurwar da ya yi alkawarin aure da ita, in kuma shekarunta suna wucewa, shi kuma ya ga ya kamata yǎ yi aure, to, sai yǎ yi. Ba zunubi ba ne. Ya kamata su yi aure.</verse>
				<verse number="37">Amma mutumin da ya riga ya yanke shawara a ransa, wanda kuma ba lalle ba ne amma yana iya shan kan nufinsa, kuma ya riga ya zartar a zuciyarsa ba zai auri budurwar ba--wannan mutum ma ya yi abin da ya dace.</verse>
				<verse number="38">Don haka, wanda ya auri budurwar ya yi daidai, amma wanda bai aure ta ba ya ma fi.</verse>
				<verse number="39">Mace tana haɗe da mijinta muddin yana da rai. Amma in mijinta ya mutu, tana da ʼyanci ta auri wanda take so. Amma fa, sai mai bin Ubangiji.</verse>
				<verse number="40">A nawa raʼayi, za ta fi jin daɗi in ta zauna haka-a ganina kuwa ina ba ku shawara ce daga Ruhun Allah da na ce haka.</verse>
			</chapter>
			<chapter number="8">
				<verse number="1">To, game da abincin da aka miƙa hadaya ga gumaka kuwa: Mun san cewa dukanmu muna da ilimi. Ilimi yakan kawo girmankai, amma ƙauna takan gina.</verse>
				<verse number="2">Mutumin da yake tsammani ya san abu, sanin da yake da shi bai isa ba.</verse>
				<verse number="3">Amma mutumin da yake ƙaunar Allah, Allah yana sane da shi.</verse>
				<verse number="4">To, game da cin abincin da aka miƙa hadaya ga gumaka kuwa: Mun san cewa gunki ba kome ba ne a duniya, kuma babu wani Allah sai dai ɗaya.</verse>
				<verse number="5">Gama ko da akwai abubuwan da ake ce da su alloli, a sama ko a ƙasa (don kuwa akwai “alloli” da “iyayengiji” da yawa),</verse>
				<verse number="6">duk da haka a gare mu dai akwai Allah ɗaya kaɗai, Uba, wanda dukan abubuwa suke daga gare shi, wanda kuma saboda shi ne muke rayuwa, kuma akwai Ubangiji ɗaya, Yesu Kiristi, wanda ta wurinsa ne aka yi dukan abu, ta wurinsa ne kuma muke rayuwa.</verse>
				<verse number="7">Amma ba kowa ne ya san wannan ba. Har yanzu, waɗansu mutane sun saba da tunani cewa gumaka ainihi ne, saboda haka saʼad da suka ci irin abincin nan, sukan ɗauka cewa kamar an miƙa wa ga gunki ne, kuma da yake lamirinsu ba ƙarfi, yakan ƙazantu.</verse>
				<verse number="8">Gaskiya ne cewa ba ma samun yardar Allah ta wurin abin da muke ci. Ba ma rasa wani abu idan ba mu ci ba, kuma ba ma ƙaru da wani abu in muka ci.</verse>
				<verse number="9">Sai dai ku yi hankali, kada yin amfani da ʼyancinku yǎ zama abin sa tuntuɓe ga marasa ƙarfi.</verse>
				<verse number="10">Gama in wani wanda lamirinsa ba shi da ƙarfi ya gan ka, kai da kake da wannan sani, kana ci a haikalin gumaka, ashe, ba zai sami ƙarfin halin cin abin da aka miƙa wa gumaka ba?</verse>
				<verse number="11">Saboda haka ta wurin sanin nan naka sai ka sa wannan ɗanʼuwa marar ƙarfi wanda Kiristi ya mutu dominsa yǎ hallaka.</verse>
				<verse number="12">Saʼad da ka rushe lamiri mai bi marar ƙarfi, ka yi wa Kiristi zunubi ke nan.</verse>
				<verse number="13">Saboda haka, in abin da nake ci zai sa ɗanʼuwana yǎ yi zunubi, ba zan ƙara cin nama ba, don kada in sa shi yǎ yi tuntuɓe.</verse>
			</chapter>
			<chapter number="9">
				<verse number="1">Ba ni da ʼyanci ne? Ni ba manzo ba ne? Ni ban gan Yesu Ubangijinmu ba ne? Ba ku ne sakamakon aikina cikin Ubangiji ba?</verse>
				<verse number="2">Ko da waɗansu ba su ɗauke ni a matsayin manzo ba, tabbatacce, ni manzo ne a gare ku! Gama ku ne hatimin manzancina a gaban Ubangiji.</verse>
				<verse number="3">Wannan ita ce kāriyata ga waɗanda suke tuhumata game da manzancina.</verse>
				<verse number="4">Ba mu da ʼyancin ci da sha ne?</verse>
				<verse number="5">Ba mu da ʼyancin tafiya tare da matar da muka aura mai bi kamar sauran manzanni da ʼyanʼuwan Ubangiji da kuma Kefas suke yi?</verse>
				<verse number="6">Ko ni da Barnabas ne kawai ba mu da ʼyanci a ɗauke mana aikin ci da kai?</verse>
				<verse number="7">Wa yake ciyar da kansa yayinda yake aikin soja? Wa yake shukar gonar inabi, da ba ya cin amfaninta? Wa yake kiwon garke, da ba ya sha madararsa?</verse>
				<verse number="8">Ina faɗin wannan bisa ga raʼayin mutum kawai ne? Ashe, Doka ma ba ta faɗa haka ba?</verse>
				<verse number="9">Gama yana a rubuce a cikin Dokar Musa cewa, “Kada ka sa wa saniya takunkumi saʼad da yake sussukar hatsi.” Kuna tsammani a kan shanu ne Allah ya damu saʼad da ya ce haka?</verse>
				<verse number="10">Babu shakka, ya yi maganan nan saboda mu ne. Ko ba haka ba? I, an rubuta wannan saboda mu ne, domin saʼad da mai noma yake noma, mai sussuka kuma yana sussuka, suna wannan ne da bege za su sami rabonsu daga girbin.</verse>
				<verse number="11">In muka shuka iri na ruhaniya a cikinku, ashe, bai kamata mu yi girbin abin biyan bukatarmu daga gare ku ba?</verse>
				<verse number="12">In waɗansu suna samun wannan taimako daga gare ku, ashe, mu ba mu fi cancanta mu samu ba? Amma ba mu yi amfani da wannan ʼyancin ba. A maimakon haka, mun jure da kome, domin kada mu hana bisharar Kiristi yaɗuwa.</verse>
				<verse number="13">Ashe, ba ku san cewa waɗanda suke hidima a haikali suna samun abincinsu daga haikali ba ne, waɗanda kuma suke hidima a bagade suna samun rabo a hadayar da suka miƙa ba ne?</verse>
				<verse number="14">Haka ma Ubangiji ya umarta cewa ya kamata waɗanda suke waʼazin bishara, su sami abin biyan bukatarsu daga bisharar.</verse>
				<verse number="15">Amma ban yi amfani da ko ɗaya daga cikin waɗannan ʼyancin ba. Ba kuma ina rubuta muku wannan da fata za ku yi mini waɗannan abubuwa ba ne. Gwamma in mutu, da wani yǎ hana ni wannan abin taƙama.</verse>
				<verse number="16">Duk da haka, saʼad da ina waʼazin bishara, ba na taƙama, domin tilas ne a gare ni in yi waʼazi. Kaitona, in ban yi waʼazin bishara ba!</verse>
				<verse number="17">In na yi waʼazi da yardar rai, ina da lada; in ba da yardar rai ba, ina dai cika amana da aka danƙa mini ne.</verse>
				<verse number="18">To, mene ne ladana? Ladana kaɗai shi ne, in yi waʼazin bishara, in kuma yi shi a kyauta, yadda ba zan yi amfani da ʼyancina cikin waʼazin ba.</verse>
				<verse number="19">Ko da yake ina da ʼyanci ba na kuma ƙarƙashin kowa, na mai da kaina bawa ga kowa, domin in rinjayi mutane da yawa.</verse>
				<verse number="20">Ga Yahudawa na zama kamar Bayahude, domin in rinjayi Yahudawa. Ga waɗanda suke ƙarƙashin doka kuma, na zama kamar wanda yake ƙarƙashin Dokar, (ko da yake ni kaina ba na ƙarƙashin Doka), domin in rinjayi waɗanda suke ƙarƙashin Doka.</verse>
				<verse number="21">Ga waɗanda ba su da Dokar kuwa, na zama kamar wanda ba shi da Dokar, (ko da yake ba ni da ʼyanci daga dokar Allah, amma ina ƙarƙashin dokar Kiristi), domin in rinjayi waɗanda ba su da dokar.</verse>
				<verse number="22">Ga waɗanda ba su da ƙarfi, na zama marar ƙarfi, domin in rinjayi waɗanda ba su da ƙarfi. Na zama dukan abu ga dukan mutane, domin ko ta yaya in zai yiwu, in ceci waɗansu.</verse>
				<verse number="23">Ina yin dukan waɗannan ne saboda bishara, domin in sami rabo a cikin albarkarta.</verse>
				<verse number="24">Ba ku sani ba cewa a gasar gudu, dukan masu gudu sukan yi gudu, amma guda ne kaɗai yakan sami lada? To, sai ku yi gudu yadda za ku sami lada.</verse>
				<verse number="25">Duk ʼyan wasan gasa sukan hori kansu sosai. Sukan yi haka domin su sami rawanin da ba zai daɗe ba. Amma mu muna yi ne domin mu sami rawanin da zai dawwama.</verse>
				<verse number="26">To, ni fa ba gudu nake yi kamar mai gudu ba wurin zuwa ba. Dambena kuma ba naushin iska nake yi ba.</verse>
				<verse number="27">Aʼa, ina horon jikina in mai da shi bawana, saboda bayan na yi wa waɗansu waʼazi, ni kaina kada in kāsa cancantar samun lada.</verse>
			</chapter>
			<chapter number="10">
				<verse number="1">Ba na so ku kasance da rashin sani, ʼyanʼuwa, cewa dukan kakannin-kakanninmu sun yi tafiya a ƙarƙashin girgije, dukansu kuma suka bi ta tsakiyar teku.</verse>
				<verse number="2">An yi wa dukansu baftisma ga bin Musa a cikin girgije da kuma cikin teku.</verse>
				<verse number="3">Dukansu sun ci abincin ruhaniya guda</verse>
				<verse number="4">suka kuma sha ruwan ruhaniyan nan guda; gama sun sha daga dutsen ruhaniya nan, wanda ya yi tafiya tare da su, wannan dutsen kuwa Kiristi ne.</verse>
				<verse number="5">Duk da haka, Allah bai ji daɗin yawancinsu ba; gawawwakinsu kuwa suka bazu koʼina a cikin hamada.</verse>
				<verse number="6">To, waɗannan abubuwa misalai ne a gare mu, kada mu yi marmarin mugayen abubuwa, kamar yadda suka yi.</verse>
				<verse number="7">Kada ku zama masu bautar gumaka, yadda waɗansunsu suka zama; kamar yadda yake a rubuce cewa: “Mutanen suka zauna don su ci su kuma sha, suka kuma tashi suka shiga rawa ta rashin kunya.”</verse>
				<verse number="8">Kada fa mu yi fasikanci yadda waɗansunsu suka yi-har a rana guda mutane dubu ashirin da uku a cikinsu suka mutu.</verse>
				<verse number="9">Kada mu gwada Ubangiji yadda waɗansunsu suka yi-har macizai suka kakkashe su.</verse>
				<verse number="10">Kada kuma ku yi gunaguni yadda waɗansunsu suka yi, har malaʼika mai hallakarwa ya hallaka su.</verse>
				<verse number="11">Waɗannnan abubuwa sun same su ne, domin su zama abubuwan koyi, aka kuma rubuta su domin a gargaɗe mu, mu da ƙarshen zamani ya zo mana.</verse>
				<verse number="12">Saboda haka in kana tsammani kana tsaye ne, to, ka yi hankali kada ka fāɗi!</verse>
				<verse number="13">Ba jarabar da ta taɓa samunku, wadda ba a saba yi wa mutum ba. Allah mai aminci ne; ba zai bari a jarabce ku fiye da ƙarfinku ba. Amma in aka jarabce ku, zai nuna muku mafita, domin ku iya cin nasara.</verse>
				<verse number="14">Saboda haka abokaina ƙaunatattu, ku guje wa bautar gumaka.</verse>
				<verse number="15">Ina magana da ku a kan ku mutane ne fa masu azanci; ku duba da kanku ku ga abin da nake faɗa.</verse>
				<verse number="16">Kwaf nan na godiya da muke yin godiya da shi, ashe ba tarayya ce a cikin jinin Kiristi ba? Wannan burodi kuma da muke karya mu ci, ashe, ba tarayya ne a cikin jikin Kiristi ba?</verse>
				<verse number="17">Da yake burodin nan ɗaya ne, ashe kuwa, mu da muke da yawa jiki ɗaya ne, gama dukanmu muna ci daga burodi nan guda.</verse>
				<verse number="18">Ku dubi mutanen Israʼila: Ashe, waɗanda suke cin hadayu, ba ɗaya suke da juna cikin cin hadayun da aka miƙa a bagade ba?</verse>
				<verse number="19">To, me kuke tsammani nake nufi a nan? Hadayar da aka miƙa wa gunki ce wani abu, ko kuma gunkin ne wani abu?</verse>
				<verse number="20">Aʼa, ina nufin akan miƙa hadayun da masu bautar gumaka suka wa aljanu ne, ba Allah ba. Ba na so ku zama ɗaya da aljanu.</verse>
				<verse number="21">Ba zai yiwu ku sha daga kwaf na Ubangiji ku kuma sha daga kwaf na aljanu ba, ba ya yiwuwa ku ci a teburin Ubangiji ku kuma ci a na aljanu.</verse>
				<verse number="22">Ashe, so muke mu tsokani Ubangiji ya yi kishi? Mun fi shi ƙarfi ne?</verse>
				<verse number="23">“Ana da dama a yi kome” — sai dai ba kome ba ne yake da amfani. “Ana da dama a yi kome” sai dai ba kome ba ne mai ginawa.</verse>
				<verse number="24">Kada wani yǎ kula da kansa kawai, sai dai yǎ kula da waɗansu kuma.</verse>
				<verse number="25">Ku ci kowane abin da ake sayarwa a kasuwar nama ba sai kun tambaya ba don kada lamiri yǎ damu da inda abin ya fito,</verse>
				<verse number="26">gama “Duniya da duk abin da yake cikinta na Ubangiji ne.”</verse>
				<verse number="27">In wani marar bi ya gayyace ku cin abinci kuka kuwa yarda ku je, sai ku ci ko mene ne da aka sa a gabanku, ba tare da tambaya don kada lamiri yǎ damu da inda abin ya fito.</verse>
				<verse number="28">Sai dai in wani ya ce muku, “Ai, wannan an miƙa ne wa gunki,” to, kada ku ci, saboda duban mutuncin wannan da ya gaya muku, don kuma lamiri yǎ kasance babu laifi— </verse>
				<verse number="29">ina nufin lamirin wancan mutum ne fa, ba naku ba. Don me lamirin wani zai shariʼanta ʼyancina?</verse>
				<verse number="30">In na ci abinci da godiya, don me za a zarge ni a kan abin da na ci da godiya ga Allah?</verse>
				<verse number="31">Saboda haka, duk abin da kuke yi, ko ci ko sha, ku yi shi duka saboda ɗaukakar Allah.</verse>
				<verse number="32">Kada ku sa wani yǎ yi tuntuɓe, ko Bayahude ne, ko Bahelene ko kuma ikkilisiyar Allah— </verse>
				<verse number="33">kamar dai yadda nake ƙoƙarin faranta wa kowa rai, ta kowace hanya. Gama ba don kaina kaɗai nake yi ba, sai dai don amfanin mutane da yawa, don su sami ceto.</verse>
			</chapter>
			<chapter number="11">
				<verse number="1">Ku bi gurbina, kamar yadda ni nake bin gurbin Kiristi.</verse>
				<verse number="2">Ina yabonku saboda kuna tunawa da ni a cikin kowane abu, kuna kuma riƙe da koyarwar, yadda na ba ku.</verse>
				<verse number="3">To, ina so ku gane cewa shugaban kowane namiji Kiristi ne, shugaban mace namiji ne, shugaban Kiristi kuma Allah ne.</verse>
				<verse number="4">Kowane namijin da ya yi adduʼa ko annabci da kansa a rufe ya jawo kunya wa kansa.</verse>
				<verse number="5">Duk macen da ta yi adduʼa ko annabci da kanta a buɗe kuwa ta rena kanta-ya zama kamar an aske kanta ke nan.</verse>
				<verse number="6">In mace ba ta so ta rufe kanta, to, sai ta aske gashinta; in kuwa abin kunya ne mace ta yanke ko ta aske gashinta, to, sai ta rufe kanta.</verse>
				<verse number="7">Namiji kuwa bai kamata ya rufe kansa ba, da yake shi kamannin Allah ne, da kuma darajar Allah, amma mace dai, darajar namiji ne.</verse>
				<verse number="8">Gama namiji bai fito daga mace ba, sai dai mace ce ta fito daga namiji.</verse>
				<verse number="9">Ba a kuma halicci namiji don mace ba, sai dai mace don namiji.</verse>
				<verse number="10">Don haka, saboda wannan, da kuma saboda malaʼiku, dole mace ta ɗaura wani abu a kanta.</verse>
				<verse number="11">Duk da haka a cikin Ubangiji, mace ba a rabe take da namiji ba, namiji kuma ba a rabe yake da mace ba.</verse>
				<verse number="12">Kamar yadda mace ta fito daga namiji, haka kuma aka haifi namiji ta wurin mace. Sai dai kowane abu daga Allah yake.</verse>
				<verse number="13">Ku kanku duba mana: Ya yi kyau mace ta yi adduʼa ga Allah da kanta a buɗe?</verse>
				<verse number="14">Kai, yadda halitta take ma, ai, ta koya muku cewa in namiji yana da dogon gashi, abin kunya ne a gare shi,</verse>
				<verse number="15">amma in mace tana da dogon gashi, ai, daraja ce a gare ta. Gama an ba ta dogon gashi saboda rufe kanta ne.</verse>
				<verse number="16">In akwai mai gardama da wannan, to, mu dai ba mu da wata alʼada-haka ma ikkilisiyoyin Allah.</verse>
				<verse number="17">Game da umarnan nan dai, ban yaba muku ba, domin taruwarku ba ta kirki ba ce, ɓarna ce.</verse>
				<verse number="18">Da farko dai, na ji cewa saʼad da kuka taru a matsayin ikkilisiya, akwai tsattsaguwa a tsakaninku, har na fara yarda da zancen.</verse>
				<verse number="19">Ba shakka dole a sami bambanci a tsakaninku don a nuna wa Allah ya amince da shi a cikinku.</verse>
				<verse number="20">Saʼad da kuka taru, ba Cimar Ubangiji kuke ci ba,</verse>
				<verse number="21">gama yayinda kuke ci, kowa yakan ci gaba ba tare da jiran wani ba. Wani yǎ zauna da yunwa, wani kuma yǎ bugu.</verse>
				<verse number="22">Kai, ba ku da gidajen da za ku ci ku sha ne? Ko dai kun rena ikkilisiyar Allah ne, kuna kuma wulaƙanta waɗanda ba su da kome? Me zan ce muku? In yabe ku ne game da wannan? Aʼa, ko kaɗan!</verse>
				<verse number="23">Gama abin da na karɓa daga wurin Ubangiji shi ne nake ba ku. Ubangiji Yesu, a daren da aka bashe shi, ya ɗauki burodi,</verse>
				<verse number="24">bayan ya yi godiya, sai ya kakkarya ya ce, “Wannan jikina ne, wanda yake dominku, ku yi wannan don tunawa da ni.”</verse>
				<verse number="25">Haka kuma bayan cimar, ya ɗauki kwaf, yana cewa, “Wannan kwaf ne sabon alkawari a jinina; ku yi wannan, a duk saʼad da kuke sha, don tunawa da ni.”</verse>
				<verse number="26">Gama a duk saʼad da kuke cin wannan burodi, kuke kuma sha daga wannan kwaf, kuna shelar mutuwar Ubangiji ne har yǎ dawo.</verse>
				<verse number="27">Saboda haka, duk wanda ya ci burodin ko ya sha daga kwaf na Ubangiji da rashin cancanta, ya yi laifin wulaƙanta jiki da jinin Ubangiji ke nan.</verse>
				<verse number="28">Dole kowa yǎ bincike kansa kafin yǎ ci burodin yǎ kuma sha daga kwaf ɗin.</verse>
				<verse number="29">Gama duk wanda ya ci ya kuma sha ba tare da fahimtar jikin Ubangiji ba, ya ci ya kuma sha wa kansa hukunci ne.</verse>
				<verse number="30">Shi ya sa da yawa a cikinku ba su da ƙarfi, suna kuma da rashin lafiya, waɗansunku kuma sun riga sun yi barci.</verse>
				<verse number="31">Amma in muka bincika kanmu, ba za a hukunta mu ba.</verse>
				<verse number="32">Saʼad da Ubangiji ya hukunta mu, ana yin mana horo ne don kada a hallaka mu tare da duniya.</verse>
				<verse number="33">Saboda haka ʼyanʼuwana, saʼad da kuka taru don ci, ku jira juna.</verse>
				<verse number="34">In wani yana jin yunwa, sai yǎ ci abinci a gida, saboda in kuka taru kada yǎ jawo hukunci. Saʼad da na zo kuma zan ba da ƙarin umarnai.</verse>
			</chapter>
			<chapter number="12">
				<verse number="1">To, game da baye-baye na ruhaniya, ʼyanʼuwa, ba na so ku kasance da rashin sani.</verse>
				<verse number="2">Kun san cewa saʼad da kuke masu bautar gumaka, ya zama, an shawo kanku, aka kuma ɓad da ku ga bin gumaka marasa magana.</verse>
				<verse number="3">Saboda haka, ina gaya muku cewa ba wani mai magana da ikon Ruhun Allah da zai ce, “Yesu laʼananne ne,” haka kuma ba wanda zai ce, “Yesu Ubangiji ne,” sai wanda Ruhu Mai Tsarki yake bi da shi.</verse>
				<verse number="4">Akwai baye-baye iri dabam-dabam, amma Ruhu ɗaya ne.</verse>
				<verse number="5">Akwai hidimomi iri iri, amma Ubangiji ɗaya ne.</verse>
				<verse number="6">Akwai aiki iri iri, amma duk Allah ɗaya ne yake aikata su a cikin dukan mutane.</verse>
				<verse number="7">An ba wa kowane mutum bayyanuwar Ruhu don amfanin kowa.</verse>
				<verse number="8">Ga wani, an ba shi saƙon hikima ta wurin Ruhu, ga wani baiwar saƙon sani ta wurin wannan Ruhu guda.</verse>
				<verse number="9">Ga wani bangaskiya ta wurin wannan Ruhu, ga wani kuma baiwar warkarwa ta wurin wannan Ruhu guda.</verse>
				<verse number="10">Ga wani yin ayyukan banmamaki, ga wani annabci, ga wani baiwar rarrabe ruhohi, ga wani baiwar magana da harsuna dabam dabam, ga wani har wa yau iya fassarar harsuna.</verse>
				<verse number="11">Duk waɗannan aiki ne na wannan Ruhu guda, yana kuma ba da su ga kowane mutum, yadda yake so.</verse>
				<verse number="12">Jiki guda ne, ko da yake an yi shi da gaɓoɓi da yawa; gaɓoɓin kuma ko da yake da yawa suke, jiki ɗaya ne. Haka yake da Kiristi.</verse>
				<verse number="13">Dukanmu an yi mana baftisma ta wurin Ruhu guda zuwa ga jiki guda-ko Yahudawa ko Helenawa, bawa ko ʼyantacce-an kuma ba wa dukanmu wannan Ruhu guda mu sha.</verse>
				<verse number="14">To, ba a yi jiki da gaɓa ɗaya kawai ba, amma da gaɓoɓi da yawa.</verse>
				<verse number="15">Da ƙafa za ta ce, “Saboda ni ba hannu ba ce, ni ba gaɓar jiki ba ce.” Wannan ba zai hana ta zama gaɓar jikin ba.</verse>
				<verse number="16">Da kunne zai ce, “Saboda ni ba ido ba ne, ni ba gaɓar jiki ba ne.” Wannan ba zai hana shi zama gaɓar jikin ba.</verse>
				<verse number="17">Da dukan jiki ido ne, da me za a ji? Da kuma dukan jiki kunne ne, da me za a sunsuna?</verse>
				<verse number="18">Hakika, Allah ya shirya gaɓoɓin jiki, kowannensu, kamar yadda yake so su zama.</verse>
				<verse number="19">Da a ce dukan jiki gaɓa ɗaya ne, da ina sauran jikin?</verse>
				<verse number="20">Yadda yake dai, akwai gaɓoɓi da yawa, amma jiki ɗaya.</verse>
				<verse number="21">Ba dama ido ya ce wa hannu, “Ba na bukatarka ba!” Kai kuma ba zai ce wa ƙafafu, “Ba na bukatarku ba!”</verse>
				<verse number="22">A maimakon haka, gaɓoɓin jiki da ake gani kamar ba su da ƙarfi, su ne masu muhimmanci.</verse>
				<verse number="23">Kuma gaɓoɓin da muke tsammani ba su da martaba sosai, su ne mukan fi ba su girma. Saʼan nan gaɓoɓi marasa kyan gani, mun fi mai da hankali a kansu,</verse>
				<verse number="24">gaɓoɓi masu kyan gani kuwa, ba su bukatar yawan girmamawa. Allah ya harhaɗa jikunanmu yadda gaɓoɓin da ake gani kamar ba su da muhimmanci suna da amfani,</verse>
				<verse number="25">don kada rarrabuwa ta kasance a jiki, sai dai gaɓoɓin jiki su kula da juna.</verse>
				<verse number="26">In wata gaɓa tana a damuwa, duk sai su damu tare. In kuma an ɗaukaka wata gaɓa, sai duk su yi farin ciki tare.</verse>
				<verse number="27">To, ku jikin Kiristi ne, kowannenku kuwa gaɓarsa ne.</verse>
				<verse number="28">A cikin ikkilisiya, da farko dai Allah ya zaɓa waɗansu ya naɗa su su zama manzanni, na biyu annabawa, na uku malamai, saʼan nan masu yin ayyukan banmamaki, sai masu baiwar warkarwa, da masu taimakon waɗansu, da masu baiwar gudanarwa, saʼan nan kuma masu magana da harsuna iri iri.</verse>
				<verse number="29">Shin, duka ne manzanni? Duka ne annabawa? Duka ne malamai? Duka ne suke da baiwar yin ayyukan banmamaki?</verse>
				<verse number="30">Duka ne suke da baiwar warkarwa? Duka ne suke magana da harsuna? Duka ne suke iya fassara?</verse>
				<verse number="31">Sai dai ku yi marmarin neman baye-baye mafi girma. Yanzu kuwa zan nuna muku mafificiyar hanya.</verse>
			</chapter>
			<chapter number="13">
				<verse number="1">In ina iya yin magana da harsunan mutane, da na malaʼiku, amma ba ni da ƙauna, na zama kamar kuge mai yawan ƙara, ko kuma ƙararrawa mai amo kawai.</verse>
				<verse number="2">In ina da baiwar annabci, ina kuma iya fahimtar dukan asirai da dukan ilimi, in kuma ina da bangaskiyar da zan iya kawar da manyan duwatsu, amma ba ni da ƙauna, ni ba kome ba ne.</verse>
				<verse number="3">In na ba wa matalauta dukan abin da nake da shi, na kuma miƙa jikina a ƙone, amma ba ni da ƙauna, ban yi riban kome ba.</verse>
				<verse number="4">Ƙauna tana da haƙuri, ƙauna tana da kirki. Ba ta kishi, ba ta burga, ba ta da girmankai.</verse>
				<verse number="5">Ba ta rashin ladabi, ba ta sonkai, ba ta da saurin fushi, ba ta riƙe mutum a zuciya.</verse>
				<verse number="6">Ƙauna ba ta jin daɗin mugunta, sai dai ta ji daɗin gaskiya.</verse>
				<verse number="7">Tana kāriya kullum, tana amincewa kullum, tana bege kullum, tana jimrewa kullum.</verse>
				<verse number="8">Ƙauna kam ba ta taɓa ƙarewa. Annabci dai zai shuɗe, harsuna su ɓace, ilimi kuma yǎ ƙare.</verse>
				<verse number="9">Gama saninmu ba cikakke ba ne, annabcinmu kuma ba cikakke ba ne.</verse>
				<verse number="10">Sai dai saʼad da cikakken ya zo, sai wanda ba cikakke yǎ shuɗe.</verse>
				<verse number="11">Saʼad da nake yaro, na yi magana kamar yaro, na yi tunani kamar yaro, na yanke shawara kamar yaro. Da na isa mutum kuwa, sai na bar halin yarantata.</verse>
				<verse number="12">Yanzu kam muna ganin abubuwa kamar a madubi sai dai ba sosai ba, amma a ranan nan za mu gani fuska da fuska. Yanzu kam sanina ba cikakke ba ne, amma a ranan nan zan kasance da cikakken sani, kamar dai yadda Allah ya san ni a yanzu.</verse>
				<verse number="13">Yanzu kam abubuwan nan uku sun tabbata: bangaskiya, bege, da kuma ƙauna. Sai dai mafi girma a cikinsu ita ce ƙauna.</verse>
			</chapter>
			<chapter number="14">
				<verse number="1">Ku bi halin ƙauna kuna kuma marmarin neman baye-bayen ruhaniya, musamman baiwar annabci.</verse>
				<verse number="2">Gama duk wanda yake magana da wani harshe ba da mutane yake magana ba, sai dai da Allah. Hakika, ba wanda yake fahimtarsa; yana faɗin asirai ta wurin ruhu ne.</verse>
				<verse number="3">Amma duk wanda yake annabci, yana magana ne da mutane domin yǎ gina su, yǎ ƙarfafa su, yǎ kuma yi musu taʼaziyya.</verse>
				<verse number="4">Wanda yake magana da wani harshe kuwa, kansa yake gina, amma mai annabci, ikkilisiya ce yake gina.</verse>
				<verse number="5">Zan so kowannenku yǎ yi magana da harsuna, sai dai zan fi so ku yi annabci. Wanda yake annabci ya fi wanda yake magana da harsuna, sai dai in ya fassara don ikkilisiya ta ginu.</verse>
				<verse number="6">To, ʼyanʼuwa, a ce na zo wurinku ina kuma yin magana da waɗansu harsuna, amfanin me zan yi muku in ban zo muku da wani bayyani ko sani ko annabci, ko kuma kalmar koyarwa ba?</verse>
				<verse number="7">Abubuwan nan marasa rai ma da sukan yi ƙara, kamar su algaita ko molo, in muryarsu ba ta fita sosai ba, yaya wani zai san abin da ake busawa ko kaɗawa?</verse>
				<verse number="8">Haka ma in ba a busa ƙaho sosai ba, wa zai yi shirin yaƙi?</verse>
				<verse number="9">Haka yake saʼad da kuka yi magana da waɗansu harsunan da ba a fahimta. In babu wanda zai san abin da kuke faɗi, za ka dai yi wa iska magana ne kawai.</verse>
				<verse number="10">Ba shakka akwai harsuna iri-iri a duniya, duk da haka kowane a cikinsu yana da maʼana.</verse>
				<verse number="11">To, in ban gane maʼanar abin da wani yake faɗi ba, ni baƙo ne ga mai maganar, shi kuma baƙo ne a gare ni.</verse>
				<verse number="12">Haka yake a gare ku. Da yake kuna marmarin samun baye-bayen ruhaniya, sai ku ba da ƙarfinku ga yin amfani da waɗanda za su gina ikkilisiya.</verse>
				<verse number="13">Saboda haka, duk wanda yake magana da harshe, sai yǎ yi adduʼa a yi masa baiwar fassara.</verse>
				<verse number="14">Gama in na yi adduʼa da wani harshe, ruhuna ne yake adduʼa, sai dai hankalina bai amfana ba da yake ban gane ba.</verse>
				<verse number="15">To, me zan yi? Akwai lokatan da zan yi adduʼa da ruhuna; akwai kuma lokatan da zan yi adduʼa da hankalina. Wani lokaci ya kamata in yi waƙa da ruhuna, a wani lokacin kuma in yi waƙa da hankalina.</verse>
				<verse number="16">A cewa waɗansu baƙi suna cikin sujadarku, saʼad da kuke yabon Allah da ruhunku, yaya waɗanda suke tare ku za su fahimta, har su ce, “Amin,” da yake ba su san abin da kuke faɗi ba?</verse>
				<verse number="17">Ko da yake kuna ba da godiya da kyau, amma wancan mutumin da yake tare da ku bai ginu ba.</verse>
				<verse number="18">Na gode wa Allah, domin ina magana da harsuna fiye da ku duka.</verse>
				<verse number="19">Amma a cikin ikkilisiya zan gwammace in yi magana da kalmomi biyar da za a fahimta don in koyar da waɗansu da a ce in yi magana da kalmomi guda dubu goma a wani harshe.</verse>
				<verse number="20">ʼYanʼuwa, ku daina tunani kamar yara. Wajen mugunta ku zama jarirai, sai dai wajen tunaninku, ku zama manya.</verse>
				<verse number="21">A cikin Doka yana a rubuce cewa: “Ta wurin mutane masu baƙin harsuna da kuma ta leɓunan baƙi zan yi magana da waɗannan mutane, amma duk da haka, ba za su saurare ni ba,” in ji Ubangiji.</verse>
				<verse number="22">Harsuna fa alama ce ba ga masu bi ba, sai dai ga marasa bi. Annabci kuwa ga masu bi ne ba ga marasa bi ba.</verse>
				<verse number="23">Saboda haka, in dukan ikkilisiya ta taru, kowa kuma yana magana da waɗansu harsuna, sai waɗansu jahilai ko waɗansu marasa bi suka shigo, ashe, ba za su ce kuna hauka ba?</verse>
				<verse number="24">Amma in wani marar bi ko jahili ya shigo saʼad da kowa yana annabci, sai maganar kowa ta ratsa shi, za su shawo kansa yǎ gane cewa shi mai zunubi ne saboda abin da kowa yake faɗi,</verse>
				<verse number="25">asirin zuciyarsa kuma su bayyana a fili. Don haka, zai fāɗi a ƙasa yǎ yi wa Allah sujada yana cewa, “Lalle, Allah yana cikinku!”</verse>
				<verse number="26">Me za mu ce ke nan ʼyanʼuwa? Saʼad da kuka taru, wani yakan yi waƙa, wani koyarwa, wani wahayi, wani yin magana da wani harshe, wani kuma fassara. Dole ne a yi duka don gina ikkilisiya.</verse>
				<verse number="27">In kuwa waɗansu za su yi magana a wani harshe, to, kada su fi mutum biyu ko uku, kuma a yi bi da bi, wani kuma yǎ fassara.</verse>
				<verse number="28">In babu mai fassara, sai mai magana yǎ yi shiru a cikin ikkilisiya, yǎ yi wa kansa magana da kuma Allah.</verse>
				<verse number="29">Annabawa biyu ko uku za su iya yin magana, sauran kuma sai su auna a hankali abin da aka faɗa.</verse>
				<verse number="30">In kuma wahayi ya zo wa wani da yake zaune, sai mai magana na farko yǎ yi shiru.</verse>
				<verse number="31">Dukanku kuna iya yin annabci bi da bi, domin kowa yǎ sami koyarwa da ƙarfafawa.</verse>
				<verse number="32">Annabawa suna da iko a kan ruhohinsu.</verse>
				<verse number="33">Gama Allah, ba Allah mai sa rikicewa ba ne, sai dai mai salama. Kamar yadda yake a dukan ikkilisiyoyi na tsarkaka,</verse>
				<verse number="34">ya kamata mata su zauna shiru a cikin ikkilisiyoyi. Ba su da izinin yin magana, sai dai su yi biyayya yadda Doka ta faɗi.</verse>
				<verse number="35">In suna so su yi tambaya game da wani abu, ya kamata su tambayi mazansu a gida, domin abin kunya ne mace ta yi magana a cikin ikkilisiya.</verse>
				<verse number="36">Shin, a kanku ne maganar Allah ta fara? Ko kuma a gare ku ne kaɗai ta iso?</verse>
				<verse number="37">In wani yana tsammani shi annabi ne, ko yana da baiwar ruhaniya, bari yǎ gane cewa abin da nake rubuta muku umarnin Ubangiji ne.</verse>
				<verse number="38">In ya ƙi kula da wannan, shi ma sai a ƙi kula da shi.</verse>
				<verse number="39">Saboda haka ʼyanʼuwana, ku yi marmarin yin annabci, kada kuma ku hana magana da harsuna.</verse>
				<verse number="40">Sai dai a yi kome daidai da kuma cikin tsari.</verse>
			</chapter>
			<chapter number="15">
				<verse number="1">To, ʼyanʼuwa, ina so in tuna muku da bisharar da na yi muku waʼazinta, wadda kuka karɓa, wadda kuma kuka yanke shawara ku tsaya a kai.</verse>
				<verse number="2">Ta wurin wannan bisharar ce kuka sami ceto, muddin kuna riƙe da waʼazin da na yi muku kam-kam. In ba haka ba, kun gaskata a banza ke nan.</verse>
				<verse number="3">Gama abu farko mafi muhimmancin da na karɓo shi ne na ba ku cewa Kiristi ya mutu domin zunubanmu bisa ga Nassi,</verse>
				<verse number="4">cewa an binne shi an kuma tashe shi a rana ta uku bisa ga Nassi,</verse>
				<verse number="5">cewa ya bayyana ga Bitrus, saʼan nan ga Sha Biyun.</verse>
				<verse number="6">Bayan haka, ya bayyana ga fiye da ɗari biyar daga cikin ʼyanʼuwa a lokaci guda. Yawancinsu kuwa suna nan da rai, ko da yake waɗansu sun riga sun yi barci.</verse>
				<verse number="7">Saʼan nan ya bayyana ga Yaƙub, saʼan nan ga dukan manzannin,</verse>
				<verse number="8">a ƙarshe duka, ya bayyana a gare ni, kamar wanda an haifa a lokacin da bai kamata ba.</verse>
				<verse number="9">Gama ni ne mafi ƙanƙanta a cikin manzanni, ban kuma isa a kira ni manzo ba, domin na tsananta wa ikkilisiyar Allah.</verse>
				<verse number="10">Amma bisa ga alherin Allah, na zama abin da nake, alherinsa zuwa gare ni kuwa bai zama a banza ba. Aʼa, na yi aiki fiye da dukansu, duk da haka, ba ni ba ne, sai dai alherin Allah da yake tare da ni ne.</verse>
				<verse number="11">To, ko ni ne, ko su ne, wannan shi ne abin da muke waʼazi, shi ne kuma abin da kuka gaskata.</verse>
				<verse number="12">Amma in ana waʼazi cewa Kiristi ya tashi daga matattu, yaya waɗansu a cikinku suke cewa babu tashin matattu?</verse>
				<verse number="13">In babu tashin matattu, to, ba a ta da Kiristi ma ba ke nan.</verse>
				<verse number="14">In ba a tashe Kiristi ba kuwa, ai, waʼazinmu, da bangaskiyarku banza ne.</verse>
				<verse number="15">Sai ma ya zama mun zama masu ba da shaidar ƙarya game da Allah ke nan, domin mun shaida game da Allah cewa ya tashe Kiristi daga matattu. Bai tashe Kiristi ba ke nan, in lalle ba a ta da matattu.</verse>
				<verse number="16">Gama in ba a ta da matattu ba, to, Kiristi ma ba a tashe shi ba ke nan.</verse>
				<verse number="17">In kuwa ba a tashe Kiristi ba, bangaskiyarku a banza take, ya zama har yanzu kuna cikin zunubanku ke nan.</verse>
				<verse number="18">Ashe, waɗanda suka yi barci a cikin Kiristi ma sun hallaka ke nan.</verse>
				<verse number="19">In a wannan rayuwar ce kaɗai muke da bege cikin Kiristi, mun zama abin tausayi fiye da dukan mutane.</verse>
				<verse number="20">Amma tabbatacce, an ta da Kiristi daga matattu, nunan fari kuwa cikin waɗanda suka yi barci.</verse>
				<verse number="21">Da yake mutuwa ta zo ta wurin mutum, haka tashin matattu ma ya zo ta wurin mutum.</verse>
				<verse number="22">Kamar yadda dukan mutane suka mutu cikin Adamu, haka ne dukan mutane za su rayu ma cikin Kiristi.</verse>
				<verse number="23">Sai dai kowa da lokacinsa: Kiristi ne nunan fari; saʼan nan saʼad da ya dawo; za a ta da waɗanda suke nasa.</verse>
				<verse number="24">Saʼan nan sai ƙarshen ta zo, saʼad da zai miƙa wa Allah Uba mulki, bayan ya hallaka dukan sarauta, mulki da iko.</verse>
				<verse number="25">Gama dole yǎ yi mulki har sai ya sa dukan abokan gābansa a ƙarƙashin ƙafafunsa.</verse>
				<verse number="26">Abokin gāba na ƙarshen da za a hallaka kuwa, shi ne mutuwa.</verse>
				<verse number="27">Gama ya “sa kome a ƙarƙashin ƙafafunsa.” To, da aka ce an sa “kome” a ƙarƙashinsa, a fili yake cewa ba a haɗa da Allah a ciki ba, shi wannan da ya sa kome a ƙarƙashin Kiristi.</verse>
				<verse number="28">Saʼad da ya yi haka, saʼan nan Ɗan kansa yǎ koma a ƙarƙashin shi wanda ya sa kome a ƙarƙashinsa, domin Allah yǎ zama kome da kome.</verse>
				<verse number="29">To, in babu tashin matattu, mene ne waɗanda ake musu baftisma saboda matattu za su yi? In ba a ta da matattu sam, me ya sa ake yin wa mutane baftisma saboda su?</verse>
				<verse number="30">Mu ma don me muke sa kanmu cikin hatsari a kowace saʼa?</verse>
				<verse number="31">Gaskiya, ʼyanʼuwa, ina fuskantar mutuwa kowace rana. Taƙamar da nake da ita a kanku saboda Kiristi Yesu Ubangijinmu ne ya sa na faɗa haka.</verse>
				<verse number="32">In na yi kokawa da mugayen namomin jeji a Afisa bisa ga raʼayin mutane ne kawai, mece ce ribata, in har ba a ta da matattu? Ai, “Sai mu ci mu sha, da yake gobe za mu mutu.”</verse>
				<verse number="33">Kada fa a ruɗe ku: “Ajiyar mugayen abokai yana ɓata hali mai kyau.”</verse>
				<verse number="34">Ku koma cikin hankalinku yadda ya kamata, ku kuma daina yin zunubi, gama akwai waɗansu da ba su san Allah ba--na faɗi wannan ne don ku kunyata.</verse>
				<verse number="35">Amma wani yana iya tambaya yǎ ce, “Ta yaya ake ta da matattun? Da wane irin jiki za su tashi?”</verse>
				<verse number="36">Kai, marar azanci! Abin da kuka shuka ba zai tsira ba sai ya mutu.</verse>
				<verse number="37">Saʼad da kuke shuki, ba tsiron da zai yi girma ba ne kuka shuka, ƙwayar ce kawai, ko ta alkama ko kuma na wani irin dabam.</verse>
				<verse number="38">Amma Allah yakan ba ƙwayar jiki yadda ya yi niyya, kuma ga kowane irin ƙwaya yakan ba ta irin jikinta.</verse>
				<verse number="39">Ba dukan nama ne iri ɗaya ba: Mutane da irin nasu, dabbobi da irin nasu, tsuntsaye da irin nasu, kifaye kuma da irin nasu.</verse>
				<verse number="40">Akwai jikuna iri na samaniya, akwai kuma jikuna iri na duniya; sai dai darajar jikunan samaniya dabam take, darajar jikunan duniya kuma dabam take.</verse>
				<verse number="41">Rana tana da wata irin daraja, wata yana da wata darajar dabam, taurari kuma suna da tasu dabam. Wani tauraro kuwa yakan bambanta da wani a wajen daraja.</verse>
				<verse number="42">Haka ne tashin matattu zai kasance. Abin da aka shuka yakan ruɓe, abin da aka ta da shi kuma ba ya ruɓewa;</verse>
				<verse number="43">akan shuka shi cikin ƙasƙanci, a kuma ta da shi cikin ɗaukaka, akan shuka shi da rashin ƙarfi, a kuma ta da shi da ƙarfi;</verse>
				<verse number="44">akan shuka shi da jiki na mutuntaka, a kuma ta da shi da jikin ruhaniya. In akwai jiki na mutuntaka, to, lalle akwai jikin ruhaniya ma.</verse>
				<verse number="45">Haka yake a rubuce cewa: “Adamu, mutumin farko ya zama mai rai”  ; Adamu na ƙarshe kuwa ruhu ne mai ba da rai.</verse>
				<verse number="46">Ba jikin ruhaniya ne ya zo da farko ba, na mutuntakan ne, daga baya kuma sai na ruhaniya.</verse>
				<verse number="47">Mutumin farko daga turɓaya ce ya fito, mutum na biyu kuwa daga sama ne ya fito.</verse>
				<verse number="48">Kamar yadda mutumin turɓaya yake, haka ma waɗanda suke na turɓaya. Kuma kamar yadda mutumin sama yake, haka ma waɗanda suke na sama.</verse>
				<verse number="49">Kamar dai yadda muka ɗauki siffar mutumin turɓaya, haka kuma za mu ɗauki siffar mutumin sama.</verse>
				<verse number="50">Ina sanar da ku, ʼyanʼuwa, cewa nama da jini ba za su gāji mulkin Allah ba, haka ma ruɓa ba zai gāji rashin ruɓa ba.</verse>
				<verse number="51">Ku saurara, in gaya muku wani asiri: Ba dukanmu ne za mu yi barci ba, sai dai duk za a sauya kamanninmu— </verse>
				<verse number="52">farat ɗaya, cikin ƙyaftawar ido, da busan ƙaho na ƙarshe. Gama za a busa ƙaho, za a ta da matattu da jiki irin da ba ya ruɓewa, za a kuma sauya kamanninmu.</verse>
				<verse number="53">Gama dole mai ruɓa yǎ maye wa mai ruɓan nan, marar mutuwa kuma yǎ maye wa mai mutuwan nan.</verse>
				<verse number="54">Saʼad da mai ruɓan nan ya maye marar ruɓan nan, mai mutuwa kuma ya maye marar mutuwan nan, saʼan nan ne karin maganar da yake a rubuce zai zama gaskiya cewa, “An haɗiye mutuwa cikin nasara.”</verse>
				<verse number="55">“Ya ke mutuwa, ina nasararki? Ya ke mutuwa, ina ɗafinki?”</verse>
				<verse number="56">Zunubi ne yake ba wa mutuwa ɗafi, Doka kuma take ba wa zunubi iko.</verse>
				<verse number="57">Amma godiya ga Allah! Shi ne ya ba mu nasara ta wurin Ubangijinmu Yesu Kiristi.</verse>
				<verse number="58">Saboda haka, ƙaunatattu ʼyanʼuwana, ku tsaya da daram. Kada wani abu yǎ jijjiga ku. Ku ba da kanku kullum ga aikin Ubangiji, domin kun san cewa famar da kuke yi saboda Ubangiji ba a banza take ba.</verse>
			</chapter>
			<chapter number="16">
				<verse number="1">To, game da tara kuɗi domin taimakon mutanen Allah, ku yi abin da na gaya wa ikkilisiyoyin Galatiyawa.</verse>
				<verse number="2">A ranar farko ta kowace mako, ya kamata kowannenku yǎ keɓe ʼyan kuɗi bisa ga abin da yake samu, yǎ ajiye, ba sai na zo kafin a tara taimakon ba.</verse>
				<verse number="3">In kuwa na iso sai in ba da wasiƙun gabatarwa ga mutanen da kuka amince da su, in kuma aike su da taimakonku zuwa Urushalima.</verse>
				<verse number="4">In kuma ya dace in tafi, to, sai su tafi tare da ni.</verse>
				<verse number="5">Bayan na zazzaga Makidoniya, zan zo wurinku-domin zan ratsa ta Makidoniya.</verse>
				<verse number="6">Wataƙila zan ɗan jima a wajenku, ko ma in ci damina a can, domin ku yi mini rakiya a tafiyata, duk inda za ni.</verse>
				<verse number="7">Ba na so in gan ku yanzu in wuce kawai, ina fata zan yi ʼyan kwanaki tare da ku, in Ubangiji ya yarda.</verse>
				<verse number="8">Sai dai zan kasance a Afisa har lokacin Fentikos,</verse>
				<verse number="9">domin an buɗe mini wata hanya mai fāɗi don aiki mai amfani, ko da yake akwai mutane da yawa masu gāba da ni.</verse>
				<verse number="10">In Timoti ya zo, ku tabbata ya sami sakewa a cikinku, domin aikin Ubangiji yake yi kamar yadda nake yi.</verse>
				<verse number="11">Kada fa wani yǎ ƙi karɓansa. Ku sallame shi lafiya, domin yǎ koma wurina. Ina duban hanyarsa tare da ʼyanʼuwa.</verse>
				<verse number="12">Batun ɗanʼuwanmu Afollos kuwa, na roƙe shi sosai yǎ zo wurinku tare da ʼyanʼuwa. Bai so zuwa yanzu ba, amma zai zo in ya sami zarafi.</verse>
				<verse number="13">Ku zauna a faɗake; ku dāge cikin bangaskiya; ku zauna da ƙarfafawa; ku yi ƙarfi.</verse>
				<verse number="14">Ku yi kome da ƙauna.</verse>
				<verse number="15">Kun san cewa iyalin gidan Istifanus ne suka fara tuba a Akayya. Sun kuma ba da kansu ga yi wa tsarkaka hidima. Ina roƙonku ʼyanʼuwa,</verse>
				<verse number="16">ku ba da kanku ga irin waɗannan, ga kuma kowa da ya haɗa hannu a aikin, yana kuma faman a cikinsa.</verse>
				<verse number="17">Na yi farin ciki da isowar Istifanus, Fortunatus da Akaikus, domin sun biya bukatar da ba ku iya biya ba.</verse>
				<verse number="18">Gama sun wartsake ruhuna da kuma naku. Ya kamata ku girmama irin waɗannan mutane.</verse>
				<verse number="19">Ikkilisiyoyin da suke a lardin Asiya suna gaisuwa. Akwila da Firiskila suna gaishe ku sosai cikin Ubangiji, haka ma ikkilisiyar da takan taru a gidansu.</verse>
				<verse number="20">Dukan ʼyanʼuwa a nan suna gaisuwa. Ku gai da juna da sumba mai tsarki.</verse>
				<verse number="21">Ni, Bulus nake rubuta wannan gaisuwa da hannuna.</verse>
				<verse number="22">Duk wanda ba ya ƙaunar Ubangiji-laʼana ta zauna a kansa. Zo, ya Ubangiji!</verse>
				<verse number="23">Alherin Ubangiji Yesu yǎ kasance tare da ku.</verse>
				<verse number="24">Ina gaishe ku duka, gaisuwar ƙaunata cikin Kiristi Yesu. Amin.</verse>
			</chapter>
		</book>
		<book number="47">
			<chapter number="1">
				<verse number="1">Wasiƙa daga Bulus, manzon Kiristi Yesu ta wurin nufin Allah, da kuma daga Timoti, ɗanʼuwanmu, Zuwa ga ikkilisiyar Allah da take a Korinti, tare da dukan tsarkaka a koʼina a Akayya:</verse>
				<verse number="2">Alheri da salama gare ku, daga Allah Ubanmu da kuma Ubangiji Yesu Kiristi.</verse>
				<verse number="3">Yabo ya tabbata ga Allah, da Uban Ubangijinmu Yesu Kiristi, Uba mai tausayi, da kuma Allah na dukan taʼaziyya,</verse>
				<verse number="4">wanda yakan yi mana taʼaziyya a cikin dukan wahalolinmu, domin mu kuma mu iya taʼazantar da waɗanda suke cikin kowace irin wahala, da taʼaziyyar da mu kanmu muka samu daga Allah.</verse>
				<verse number="5">Gama kamar yadda wahalar Kiristi ta cika har tana zuba a cikin rayuwarmu, haka nan kuma ta wurin Kiristi taʼaziyyarmu ta cika har tana zuba.</verse>
				<verse number="6">In muna shan wahala, ai, muna shanta domin taʼaziyyarku, da cetonku ne, in mun sami taʼaziyya, ai, mun same ta domin taʼaziyyarku ce, wadda take sa ku jure wa irin wahalan nan, da muke sha.</verse>
				<verse number="7">Begen da muke da shi dominku kuwa, tabbatacce ne, domin mun san cewa kamar yadda kuke tarayya da mu a cikin wahalolinmu, haka kuma kuke tarayya da mu a cikin taʼaziyyarmu.</verse>
				<verse number="8">ʼYanʼuwa, ba ma so ku zama da rashin sani, a kan wahalolin da muka sha a lardin Asiya. Mun sha wahaloli sosai, har abin ya fi ƙarfinmu, ya sa muka fid da tsammanin rayuwa.</verse>
				<verse number="9">Ba shakka, a zuciyarmu mun ji kamar hukuncin kisa ne aka yi mana. Wannan kuwa ya faru ne domin kada mu dogara da kanmu, sai dai ga Allah, wanda yake ta da matattu.</verse>
				<verse number="10">Shi ya cece mu daga irin wannan hatsari na mutuwa, zai kuwa cece mu. A kansa muka kafa bege cewa zai ci gaba da cetonmu,</verse>
				<verse number="11">yayinda kuke taimakonmu ta wurin adduʼoʼinku. Mutane da yawa kuwa za su yi godiya ta dalilinmu, saboda albarkar da aka yi mana, ta amsa adduʼoʼi masu yawa.</verse>
				<verse number="12">Wannan shi ne taƙamarmu: Lamirinmu yana ba da shaida cewa mun yi zamanmu a duniya, musamman a dangantakarmu da ku cikin tsarki, tsakani da Allah. Mun yi haka ta wurin bishewar alherin Allah, ba bisa ga hikimar duniya ba.</verse>
				<verse number="13">Gama ba mu rubuta muku abin da ba za ku iya karatu ko ku kāsa fahimta ba. Ina kuma fata cewa,</verse>
				<verse number="14">kamar yadda kuka ɗan fahimce mu, za ku kai ga cikakkiyar fahimta cewa za ku iya yin taƙama da mu, kamar yadda mu ma za mu yi taƙama da ku a ranar da Ubangiji Yesu zai dawo.</verse>
				<verse number="15">Saboda na amince da haka, shi ya sa na so zuwa wurinku da fari, domin ku sami albarka riɓi biyu.</verse>
				<verse number="16">Na yi shiri in ziyarce ku a kan hanyata zuwa Makidoniya, in kuma sāke dawo wurinku a kan hanyata daga Makidoniya, saʼan nan ku yi mini rakiya a hanyata zuwa Yahudiya.</verse>
				<verse number="17">Kuna gani na yi wannan shirin ba da sanin abin da nake yi ba ne? Ko kuwa, kuna gani na yi shirin nan da halin mutuntaka ne, don in ce, “I” in koma in ce, “Aʼa”?</verse>
				<verse number="18">Kamar dai yadda ba shakka Allah yake mai aminci, haka ma maganar da muka yi muku, ba “I” da kuma “Aʼa” ba ce.</verse>
				<verse number="19">Gama Ɗan Allah, Yesu Kiristi, wanda ni da Sila da Timoti muka yi muku waʼazinsa, ai, ba “I” da “Aʼa” ba ne, amma a cikin Kiristi, “I” ne kullum.</verse>
				<verse number="20">Domin dukan alkawaran Allah cikarsu a gare shi suke, ta wurinsa ne kuma muke faɗar “Amin”, domin a ɗaukaka Allah.</verse>
				<verse number="21">Allah ne fa yake sa mu da ku mu tsaya daram cikin Kiristi. Shi ne ya shafe mu,</verse>
				<verse number="22">ya buga mana hatiminsa a kan mu nasa ne, ya kuma sa mana Ruhunsa a cikin zukatanmu, domin yǎ tabbatar da abin da yake zuwa nan gaba.</verse>
				<verse number="23">Labudda, Allah shi ne shaidata cewa don kada in ƙara muku wahala ne ya sa ban koma Korinti ba.</verse>
				<verse number="24">Ba nuna muku iko a kan bangaskiyarku muke yi ba, sai dai muna aiki tare da ku ne saboda farin cikinku, domin bisa ga bangaskiya ce kuke tsaye da ƙarfi.</verse>
			</chapter>
			<chapter number="2">
				<verse number="1">Saboda haka na yanke shawara ba zan sāke kawo muku ziyara ta ɓacin rai ba.</verse>
				<verse number="2">Gama in na sa ku baƙin ciki, wa ya rage yǎ faranta mini zuciya, in ba ku waɗanda na sa baƙin cikin ba?</verse>
				<verse number="3">Na rubuta yadda na yi ne saboda saʼad da na iso kada waɗanda ya kamata su faranta mini rai, su sa ni baƙin ciki. Na amince da ku duka a kan farin cikina naku ne ku duka.</verse>
				<verse number="4">Gama na rubuta muku ne cikin baƙin ciki mai yawa da ɓacin zuciya har ma da hawaye mai yawa, ba don in sa ku baƙin ciki ba ne, aʼa, sai dai domin in nuna muku zurfin ƙaunar da nake yi muku.</verse>
				<verse number="5">In wani ya jawo baƙin ciki, ba ni kaɗai ya jawo wa ba, amma a wani fanni, sai in ce dukanku ne ya jawo wa, ba na faɗa haka don in matsa muku lamba ba ne.</verse>
				<verse number="6">Irin wannan mutum, horon da yawancin mutane suka yi masa ya isa haka.</verse>
				<verse number="7">Yanzu fa, a maimako, gara ku yafe masa, ku kuma taʼazantar da shi, don kada baƙin ciki mai yawa yǎ sha kansa.</verse>
				<verse number="8">Saboda haka, ina roƙonku, ku sāke nuna masa ƙaunarku.</verse>
				<verse number="9">Abin da ya sa na rubuta muku shi ne don in ga ko za ku jimre da gwajin nan, kuna kuma yin biyayya ta kowace hanya.</verse>
				<verse number="10">In kuka gafarta wa wani, ni ma na gafarta masa. Abin da na gafarta kuwa-in har ma da abin gafartawa-saboda ku ne na gafarta masa, albarkacin Kiristi,</verse>
				<verse number="11">don kada Shaiɗan yǎ rinjaye mu. Da yake muna sane da dabarunsa.</verse>
				<verse number="12">To, saʼad da na tafi Toruwas don in yi waʼazin bisharar Kiristi, ko da yake na tarar cewa Ubangiji ya buɗe mini ƙofa,</verse>
				<verse number="13">duk da haka, ban sami salama a zuciyata ba domin ban sami ɗanʼuwana Titus a can ba. Sai na yi bankwana da su na wuce zuwa Makidoniya.</verse>
				<verse number="14">Amma godiya ga Allah, wanda kullum yake bi da mu da nasara cikin Kiristi, kuma ta wurinmu, yana baza ƙanshin nan na sanin Kiristi a koʼina.</verse>
				<verse number="15">Don kuwa, a wurin Allah mu ƙanshin Kiristi ne cikin waɗanda ake ceto, da kuma waɗanda suke hanyar hallaka.</verse>
				<verse number="16">Ga wani, mu wārin mutuwa ne, amma ga wani kuwa, mu ƙanshin rai ne. Wa ya isa yǎ yi irin wannan aikin?</verse>
				<verse number="17">Ba ma tallar maganar Allah don riba yadda waɗansu mutane da yawa suke yi. A maimakon haka, muna magana cikin Kiristi a gaban Allah da gaskiya, kamar mutanen da aka aika daga Allah.</verse>
			</chapter>
			<chapter number="3">
				<verse number="1">Yabon kanmu ne kuma muka fara yi? Ko kuwa muna bukatar wasiƙun yabo ne zuwa gare ku, ko daga gare ku, kamar yadda waɗansu suke yi?</verse>
				<verse number="2">Ai, ku kanku ku ne wasiƙarmu, wadda aka rubuta a zukatanku, domin kowa yǎ san ta, yǎ kuma karanta ta.</verse>
				<verse number="3">Kun nuna cewa ku wasiƙa ce daga Kiristi, sakamakon hidimarmu, ba wadda aka rubuta da inki ba, sai dai da Ruhun Allah mai rai. Ba kuma a kan allunan dutse ba, sai dai a kan allunan zukatan mutane.</verse>
				<verse number="4">Amincewa kamar wannan shi ne namu ta wurin Kiristi a gaban Allah.</verse>
				<verse number="5">Ba mu da wani abin da za mu nuna cewa da iyawarmu ne muke aikin nan. Iyawarmu daga wurin Allah ne.</verse>
				<verse number="6">Shi ya sa muka gwaninta a matsayinmu na masu hidimar sabon alkawari-ba ta rubutacciyar Dokar ba, amma ta Ruhu; don Dokar, kisa take yi, Ruhu kuwa yana ba da rai.</verse>
				<verse number="7">To, in hidimar da ta kawo mutuwa, wadda an rubuta a kan allon dutse, ta zo da ɗaukaka har Israʼilawa suka kāsa duban fuskar Musa saboda tsananin haskenta, ko da yake mai shuɗewa ce,</verse>
				<verse number="8">ashe, hidimar Ruhu ba za ta fi wannan ɗaukaka ba?</verse>
				<verse number="9">In hidimar da take jawo wa mutane hukunci tana da ɗaukaka haka, to, lalle, hidimar da take kawo adalci za ta fi ta ɗaukaka nesa!</verse>
				<verse number="10">Gama abin da dā take da ɗaukaka, ba ta da ɗaukaka a yanzu, in aka kwatantata da mafificiyar ɗaukaka ta yanzu.</verse>
				<verse number="11">In kuma aba mai shuɗewa ta zo da ɗaukaka, ashe, abin da yake dawwamamme, lalle ne yǎ kasance da ɗaukakar da ta fi haka nesa!</verse>
				<verse number="12">Da yake muna da bege irin wannan, to, muna da ƙarfin zuciya sosai ke nan.</verse>
				<verse number="13">Mu ba kamar Musa ba ne, wanda ya rufe fuskarsa da lulluɓi, don kada Israʼilawa su ga ƙarewar ɗaukakan nan mai shuɗewa.</verse>
				<verse number="14">Amma aka sa hankulansu suka dushe, gama har yǎ zuwa yau akwai lulluɓin nan a duk saʼad da ake karatun tsohon alkawari. Ba a kawar da shi ba, sai a cikin Kiristi ne kaɗai ake kawar da shi.</verse>
				<verse number="15">Har yǎ zuwa yau, duk saʼad da ake karatun littattafan Musa, lulluɓin nan yakan rufe zukatansu.</verse>
				<verse number="16">Amma duk saʼad da wani ya juyo ga Ubangiji, akan kawar da lulluɓin.</verse>
				<verse number="17">Ubangiji fa, shi ne Ruhu, kuma duk inda Ruhun Ubangiji yake, a nan ʼyanci yake.</verse>
				<verse number="18">Mu da ba mu da lulluɓi a fuskokinmu duk muna nuna ɗaukakar Ubangiji, ana sauya mu mu ɗauki kamanninsa cikin ɗaukaka mai hauhawa. Ubangiji wanda yake ruhu kuwa shi ne mai zartar da haka.</verse>
			</chapter>
			<chapter number="4">
				<verse number="1">Saboda haka, da yake ta wurin jinƙan Allah ne muke da wannan hidima, ba za mu fid da zuciya ba.</verse>
				<verse number="2">Ba ruwanmu da ɓoye-ɓoye na munafuncin da suke abubuwan kunya. Ba ruwanmu da ruɗu, ko yin ƙarya da kalmar Allah. Sai dai muna faɗin gaskiya a fili. Ta haka ne kowa zai yi shaidar gaskiyarmu a gaban Allah cikin zuciyarsa.</verse>
				<verse number="3">Ko da bishararmu a rufe take, tana a rufe ne ga waɗanda suke hallaka.</verse>
				<verse number="4">Allahn zamanin nan ya makanta hankulan marasa ba da gaskiya, yadda har ba za su iya ganin hasken bishara ta ɗaukakar Kiristi ba, wanda yake kamannin Allah.</verse>
				<verse number="5">Gama ba waʼazin kanmu muke yi ba, sai dai na Yesu Kiristi, a kan shi ne Ubangiji, mu kuma bayinku saboda Yesu.</verse>
				<verse number="6">Domin shi Allah wanda ya ce, “Bari haske yǎ haskaka daga duhu,” ya sa haskensa ya haskaka a cikin zukatanmu, don yǎ ba mu hasken sanin ɗaukakar Allah a fuskar Kiristi.</verse>
				<verse number="7">Amma muna da wannan dukiya a cikin tulunan yumɓu, don a nuna wannan mafificin ikon nan daga Allah ne, ba daga gare mu ba.</verse>
				<verse number="8">A matse muke a kowane gefe, sai dai ba a gurgunta mu ba. An rikitar da mu, amma ba mu fid da zuciya ba.</verse>
				<verse number="9">An tsananta mana, amma ba a yashe mu ba, an fyaɗe mu a ƙasa, amma ba a hallaka mu ba.</verse>
				<verse number="10">Kullum muna ɗauke da mutuwar Yesu a jikinmu, domin ran Yesu yǎ bayyana a jikinmu.</verse>
				<verse number="11">Muddin muna a raye, kullum zaman mutuwa muke yi saboda Yesu, don a bayyana ran Yesu ta wurin jikin nan namu mai mutuwa.</verse>
				<verse number="12">Ta haka, mutuwa tana aiki a cikinmu, ku kuwa rai a cikinku.</verse>
				<verse number="13">A rubuce yake cewa: “Na gaskata; saboda haka na yi magana.” Da wannan ruhun bangaskiya ne mu ma muka gaskata, saboda haka muke magana.</verse>
				<verse number="14">Domin mun san cewa shi da ya ta da Ubangiji Yesu daga matattu, zai tashe mu mu ma tare da Kiristi, yǎ kuma miƙa mu a gabansa tare da ku.</verse>
				<verse number="15">Duk wannan fa don amfaninku ne, domin alherin nan da yake bazuwa zuwa ga mutane masu yawa, yǎ zama dalilin godiya mai yawa ga ɗaukakar Allah.</verse>
				<verse number="16">Saboda haka, ba mu fid da zuciya ba. Ko da yake a waje, jikinmu mai mutuwa yana lalacewa, amma can ciki, ana sabunta mu kowace rana.</verse>
				<verse number="17">Don wannan ʼyar wahalar tamu mai saurin wucewa, ita take tanadar mana madawwamiyar ɗaukaka mai yawa, fiye da kwatanci.</verse>
				<verse number="18">Domin ba abubuwan da ido yake gani ne muke dubawa ba, sai dai marasa ganuwa. Gama abubuwan da ake gani masu saurin wucewa ne, marasa ganuwa kuwa, madawwama ne.</verse>
			</chapter>
			<chapter number="5">
				<verse number="1">Yanzu mun san cewa in an hallaka tentin duniyan nan da muke ciki, muna da wani gini daga Allah, madawwamin gida a sama, wanda ba da hannuwan mutum ne suka gina shi ba.</verse>
				<verse number="2">Kafin nan muna nishi, da marmari a yi mana sutura da gidanmu na sama,</verse>
				<verse number="3">don saʼad da aka yi mana sutura, ba za a same mu tsirara ba.</verse>
				<verse number="4">Saʼad da muke zaune a cikin jikin nan na duniya, nishi muke domin matsuwar da muke sha, ba domin muna so mu rabu da jikinmu na wannan duniya ba ne, sai dai don so muke yi a suturta mu da na Sama, domin mai rai ya shafe mai mutuwa.</verse>
				<verse number="5">Allah ne ya yi mu domin wannan, ya kuma ba mu Ruhu a matsayin abin ajiya, yana kuma tabbatar da abin da zai zo nan gaba.</verse>
				<verse number="6">Saboda haka, kullum muna da tabbaci mun kuma san cewa, muddin muna a duniya cikin jikin nan, ana raba mu da Ubangiji.</verse>
				<verse number="7">Rayuwa bangaskiya muke, ba ta ganin ido ba.</verse>
				<verse number="8">Ina cewa muna da tabbaci, za mu fi so mu rabu da jikin nan, mu kuma kasance a sama tare da Ubangiji.</verse>
				<verse number="9">Saboda haka, niyyar mu ita ce, mu gamshe shi, ko muna a duniya cikin jikin nan, ko ba mu nan.</verse>
				<verse number="10">Gama dole dukanmu mu bayyana a gaban kujerar shariʼar Kiristi, domin kowannenmu yǎ karɓi ladan aikin da ya yi a wannan jiki, ko mai kyau ne ko marar kyau.</verse>
				<verse number="11">To, da yake mun san ko mene tsoron Ubangiji yake, muna ƙoƙari mu rinjaye mutane. Yadda muke kuwa, yana sane a sarari ga Allah, ina kuma fata yana nan a sarari a lamirinku.</verse>
				<verse number="12">Ba ƙoƙari muke mu yabe kanmu a gare ku ba ne, sai dai muna ba ku damar yin taƙama da mu ne, don ku sami amsar da za ku ba wa waɗanda suke taƙama da abin da ake gani ne, a maimakon abin da yake cikin zuciya.</verse>
				<verse number="13">In hankalinmu a taɓe yake, ai, saboda Allah ne, in kuwa cikin hankalinmu muke, ai, saboda ku ne.</verse>
				<verse number="14">Ƙaunar Kiristi a gare mu, ita take mallakarmu, saboda haka mun tabbata, da yake wani ya mutu saboda dukan mutane, ashe kuwa, mutuwarsu ce dukansu.</verse>
				<verse number="15">Ya kuwa mutu ne saboda dukan mutane, domin kada waɗanda suke rayuwa kada su yi zaman ganin dama a nan gaba, sai dai su yi zaman wannan da ya mutu saboda su, aka kuma tashe shi saboda su.</verse>
				<verse number="16">Saboda haka, daga yanzu zuwa nan gaba, ba mu ƙara ɗaukan wani mutum bisa ga ganin duniya ba. Ko da yake a dā, mun ɗauki Kiristi haka, amma yanzu mun daina yin haka.</verse>
				<verse number="17">Saboda haka, duk wanda yake cikin Kiristi, sabuwar halitta ce, tsohon alʼamari ya shuɗe, sabon ya zo!</verse>
				<verse number="18">Duk wannan kuwa daga Allah ne, wanda ya sulhunta mu da kansa ta wurin Kiristi, ya kuma ba mu hidimar sulhu:</verse>
				<verse number="19">wato, Allah ya sulhunta duniya zuwa kansa ta wurin Kiristi, ba ya lissafta zunuban mutane a kansu. Ya kuma danƙa mana saƙon sulhu.</verse>
				<verse number="20">Saboda haka, mu jakadu ne na Kiristi, sai ka ce Allah kansa yake magana ta wurinmu. Muna roƙonku a madadin Kiristi: Ku sulhuntu da Allah.</verse>
				<verse number="21">Shi da bai san zunubi ba, Allah ya mai da shi kamar hadayar zunubi saboda mu, domin mu sami adalcin Allah ta wurinsa.</verse>
			</chapter>
			<chapter number="6">
				<verse number="1">A matsayinmu na abokan aikin Allah muna roƙonku kada ku karɓi alherin Allah a banza.</verse>
				<verse number="2">Gama ya ce, “A lokacin samun alherina, na ji ka, a ranar samun ceto kuma, na taimake ka.” Ina gaya muku, yanzu ne lokacin samun alherin Allah, yanzu ne ranar samun ceto.</verse>
				<verse number="3">Ba ma sa abin tuntuɓe wa kowa, domin kada hidimarmu ta zama abin zargi.</verse>
				<verse number="4">A maimakon haka, duk abin da muke yi, muna yin shi ne don mu nuna cewa mu masu hidimar Allah ne. Muna yin haka cikin jimrewa, da shan wahala, da shan wuya, har da masifu,</verse>
				<verse number="5">da shan dūka, da cikin ɗauri, da yawan hargitsi, da yawan fama, da rashin barci, da kuma yunwa,</verse>
				<verse number="6">da cikin tsarki, da fahimta, da haƙuri, da kirki, da cikin Ruhu Mai Tsarki, da cikin ƙauna mai gaskiya,</verse>
				<verse number="7">da cikin magana mai gaskiya, da kuma cikin ikon Allah, muna riƙe da makaman adalci dama da hagu,</verse>
				<verse number="8">ta wurin ɗaukaka da ƙasƙanci, da cikin ɓata suna, da kuma cikin yabo; cikin faɗin gaskiya, an ɗauke mu masu ƙarya,</verse>
				<verse number="9">mu da muke sanannu, sai aka ɗauke mu kamar ba a ma san mu ba, kamar a bakin mutuwa muke, ga shi kuwa a raye muke, ana ta horonmu, duk da haka ba a kashe mu ba,</verse>
				<verse number="10">kamar muna baƙin ciki, duk da haka kullum cikin murna muke, kamar matalauta, duk da haka muna sa mutane da yawa su azurta, kamar ba mu da kome, alhali kuwa kome namu ne.</verse>
				<verse number="11">Ya ku Korintiyawa, mun yi muku magana a sake, muka kuma saki zuciya da ku ƙwarai.</verse>
				<verse number="12">Ba mu ƙi nuna muku ƙaunarmu ba, sai dai ku kuka ƙi nuna mana.</verse>
				<verse number="13">A wannan zance kam, ina magana da ku kamar ʼyaʼyana, ku ma ku saki zuciya da mu.</verse>
				<verse number="14">Kada ku haɗa kai da marasa bi. Gama me ya haɗa adalci da mugunta? Ko kuwa me ya haɗa haske da duhu?</verse>
				<verse number="15">Wace daidaituwa ce tsakanin Kiristi da Iblis? Me ya haɗa mai bi da marar bi?</verse>
				<verse number="16">Wane alkawari ne tsakanin haikalin Allah da na gumaka? Gama mu haikalin Allah mai rai ne. Kamar yadda Allah ya ce: “Zan zauna tare da su, in yi tafiya a cikinsu, zan zama Allahnsu, su kuma su zama mutanena.”</verse>
				<verse number="17">“Saboda haka, sai ku fito daga cikinsu, ku keɓe kanku, in ji Ubangiji. Kada ku taɓa wani abu marar tsabta, zan kuma karɓe ku.”</verse>
				<verse number="18">“Zan zama Uba a gare ku, ku kuma za ku zama ʼyaʼyana, maza da mata, in ji Ubangiji Maɗaukaki.”</verse>
			</chapter>
			<chapter number="7">
				<verse number="1">Da yake muna da waɗannan alkawarai, ya ku ƙaunatattu, sai mu tsarkake kanmu daga kowane abu da yake ƙazantar da jiki, da ruhu, mu zama da cikakken tsarki, saboda bangirma ga Allah.</verse>
				<verse number="2">Ku saki zuciya da mu. Ba mu yi wa kowa laifi ba, ba mu ɓata kowa ba, ba mu cuci kowa ba.</verse>
				<verse number="3">Ba na faɗin wannan don in sa muku laifi. Na riga na gaya muku yadda muke ƙaunarku ƙwarai cikin zukatanmu, har babu abin da zai iya raba ku da ƙaunarmu, ko a mutuwa ko a rayuwa.</verse>
				<verse number="4">Na amince da ku gaya, ina kuma taƙama da ku ƙwarai. Na ƙarfafa sosai. Duk da wahalce wahalcenmu dai ina farin ciki ƙwarai da gaske.</verse>
				<verse number="5">Gama saʼad da muka zo Makidoniya, jikin nan namu bai sami hutu ba, sai ma aka matsa mana a ta kowane gefe-a waje ga rikici, a zukatanmu kuma ga tsoro.</verse>
				<verse number="6">Amma Allah, wanda yakan yi wa masu ɓacin rai taʼaziyya ya yi mana taʼaziyya da zuwan Titus,</verse>
				<verse number="7">ba ma don zuwansa kaɗai ba, har ma a game da ƙarfafa zuciyan nan da ya samu a wurinku. Ya gaya mana yadda kuke so ku gan ni sosai, da kuma yadda kuka yi baƙin ciki game da abin da ya faru, da niyyar da kuka yi na goyon bayana. Wannan ne ya sa na ji daɗi ƙwarai.</verse>
				<verse number="8">Ko da na ɓata muku rai ta wurin wasiƙata, ba na baƙin ciki da haka. Ko da yake dā kam na yi baƙin ciki, don na lura wasiƙata ta ɓata muku rai, amma na ɗan lokaci ne kawai.</verse>
				<verse number="9">Duk da haka, yanzu ina farin ciki, ba don na sa ku baƙin ciki ba, sai dai domin baƙin cikinku ya kai ku ga tuba. Gama kun yi baƙin ciki kamar yadda Allah ya so, saboda haka, ba ku yi hasarar kome a sanadinmu ba.</verse>
				<verse number="10">Baƙin ciki irin na tsoron Allah yana kai ga tuban da yake kawo ceto, ba ya kuma kawo baƙin ciki, amma baƙin ciki irin na duniya yakan kawo mutuwa.</verse>
				<verse number="11">Ku dubi abin da wannan baƙin ciki irin na tsoron Allah ya kawo muku mana: ya sa ku marmarin aikatawa, da nuna cewa kun yi kuskure, ya sa kuka yi fushi, kuka kuma ji tsoro, ya sa kuka sa zuciya, kuka kuma sa aniya, ya sa kuna a shirye ku ga an yi horon da ya dace. Game da wannan shaʼani kam, lalle ta kowace hanya kun nuna cewa ba ku da laifi.</verse>
				<verse number="12">To, ko da yake na rubuto muku, ba musamman a kan wanda ya yi laifin ba ne, ba kuwa a kan wanda aka cutar ba, sai dai domin a bayyana muku a gaban Allah tsananin kula da kuke yi mana.</verse>
				<verse number="13">Ta wurin wannan duka, muka sami ƙarfafawa. Ban da ƙarfafawar da muka samu, mun ji daɗi ƙwarai saboda yadda muka ga farin cikin Titus, domin ruhunsa ya sami wartsakewa daga gare ku duka.</verse>
				<verse number="14">Na yi taƙama da ku a wurinsa, ba ku kuwa ba ni kunya ba. Kamar dai yadda dukan abin da muka gaya muku gaskiya ne, haka ma taƙamarmu a kanku a gaban Titus ya zama gaskiya.</verse>
				<verse number="15">Ƙaunar da yake yi muku ya ƙaru ƙwarai, duk saʼad da yake tunawa da biyayyarku duka, da kuma irin yawan bangirman da kuka nuna masa lokacin da kuka karɓe shi.</verse>
				<verse number="16">Ina farin ciki ne don na amince da ku ƙwarai da gaske.</verse>
			</chapter>
			<chapter number="8">
				<verse number="1">To, ʼyanʼuwa, muna so ku san abin da alherin Allah ya ba wa ikkilisiyoyin Makidoniya.</verse>
				<verse number="2">Gama sun sha wuya sosai saboda tsananin wahalar da suka shiga, har yawan farin cikinsu ya kai su ga yin alheri ta bayarwa ga waɗansu, ko da yake suna cikin tsananin talauci.</verse>
				<verse number="3">Gama ina shaida cewa sun bayar daidai gwargwadon iyawarsu, har ma fiye da ƙarfinsu. Su kansu,</verse>
				<verse number="4">sun roƙe mu sosai don su sami damar yin bayarwa a wannan hidima ga tsarkaka.</verse>
				<verse number="5">Ba su yi yadda muka zata ba, sai ma suka fara ba da kansu ga Ubangiji, saʼan nan sai suka ba da kansu gare mu bisa ga nufin Allah.</verse>
				<verse number="6">Ganin haka sai muka roƙi Titus, da yake shi ne ya riga ya tsiro da wannan aikin alheri a cikinku, sai yǎ ƙarasa shi.</verse>
				<verse number="7">To, da yake kun fiffita a kowane abu-cikin bangaskiya, cikin magana, cikin sani, cikin dukan ƙwazo, da kuma cikin ƙaunarku dominmu-sai ku fiffita a wannan aikin alheri ma.</verse>
				<verse number="8">Ba umarni nake ba ku ba, sai dai ina so in gwada gaskiyar ƙaunarku ne, ta wurin kwatanta ta da aniyar waɗansu.</verse>
				<verse number="9">Gama kun san alherin Ubangijinmu Yesu Kiristi cewa ko da yake shi mawadaci ne, duk da haka, ya zama matalauci saboda ku, domin ta wurin talaucinsa, ku zama mawadata.</verse>
				<verse number="10">Ga shawarata a kan abin da ya fi muku kyau a wannan alʼamari: Bara ku kuka fara bayarwa, kuka kuma zama na farko wajen niyyar yin haka.</verse>
				<verse number="11">Yanzu sai ku ƙarasa aikin da irin niyyar da kuka fara, daidai da ƙarfinku.</verse>
				<verse number="12">Gama in da niyyar bayarwa, za a karɓi bayarwa bisa ga abin da mutum yake da shi, ba bisa ga abin da ba shi da shi ba.</verse>
				<verse number="13">Ba nufi nake yi a sawwaƙe wa waɗansu, ku kuwa a jibga muku nauyin ba. Amma ya yi kyau dai</verse>
				<verse number="14">a raba daidai wa daida, sai ku taimake su a yanzu da yalwarku saboda rashinsu. Wata rana su ma su taimake ku da yalwarsu saboda rashinku, don a daidaita alʼamari,</verse>
				<verse number="15">kamar yadda yake a rubuce cewa: “Wanda ya tara da yawa, bai tara fiye da bukatarsa ba, wanda kuma ya tara kaɗan, bai kāsa masa ba.”</verse>
				<verse number="16">Ina gode wa Allah, wanda ya sa a zuciyar Titus, irin kula da nake da shi dominku.</verse>
				<verse number="17">Ba kawai ya yarda yǎ je wurinku kamar yadda muka roƙe shi yǎ yi ba, amma ya so yǎ zo kamar yadda ya riga ya yi niyya.</verse>
				<verse number="18">Ga shi mun aiko ɗanʼuwanmu nan tare da shi, wanda ikkilisiyoyi duka suna yabo saboda hidimarsa ga bishara.</verse>
				<verse number="19">Ba kuwa haka kaɗai ba, har ma ikkilisiyoyi sun zaɓe shi yǎ riƙa tafiya tare da mu kan wannan aikin alheri da muke yi saboda ɗaukakar Ubangiji, da kuma nuna kyakkyawar niyyarmu.</verse>
				<verse number="20">Muna gudu kada wani yǎ zarge mu, a kan yadda muke gudanar da wannan kyautar da aka bayar hannu sake.</verse>
				<verse number="21">Gama muna iya ƙoƙari mu yi abin da yake daidai, ba a gaban Ubangiji kaɗai ba, amma a gaban mutane ma.</verse>
				<verse number="22">Ban da wannan kuma, mun aiko da ɗanʼuwanmu tare da su, wanda ya sha tabbatar mana da ƙwazonsa ta hanyoyi iri-iri, musamman yanzu, domin ya amince da ku da gaske.</verse>
				<verse number="23">Game da Titus kuma, shi abokin tarayyata ne, da kuma abokin aikina a cikinku; game da ʼyanʼuwanmu kuwa, su wakilai ne na ikkilisiyoyi, kuma su masu ɗaukaka Kiristi ne.</verse>
				<verse number="24">Saboda haka, ku nuna wa waɗannan mutane shaidar ƙaunarku, da kuma dalilin taƙamarmu da ku, domin ikkilisiyoyi su gani.</verse>
			</chapter>
			<chapter number="9">
				<verse number="1">Babu wata bukata in rubuta muku game da hidiman nan ga tsarkaka.</verse>
				<verse number="2">Gama na san aniyarku na yin taimako, ina kuma taƙama a kan wannan ga Makidoniyawa, ina faɗin musu cewa tun bara, ku da kuke a Akayya a shirye kuke ku bayar. Ƙoƙarinku kuwa ya zuga yawancinsu ga aiki.</verse>
				<verse number="3">Amma ina aika ʼyanʼuwan nan don kada taƙamar da muke yi da ku, a kan wannan alʼamari ta zama a banza, sai dai domin yǎ zama kuna nan a shirye, kamar yadda na faɗa za ku kasance.</verse>
				<verse number="4">Gama in waɗansu mutanen Makidoniya sun zo tare da ni, suka tarar ba a shirye kuke ba--kunya ta ishe mu, balle fa ku, saboda amincewa da muke yi da ku.</verse>
				<verse number="5">Saboda haka, na ga ya dace in roƙi ʼyanʼuwan nan su ziyarce ku kafin lokacin, su kuma gama shirye-shirye saboda bayarwa ta yardar ran da kuka yi alkawari. Ta haka bayarwar za ta zama a shirye, ta yardar rai ba ta dole ba.</verse>
				<verse number="6">Ku tuna fa: Duk wanda ya yi shuki kaɗan zai girbe kaɗan, kuma duk wanda ya yi shuki da yawa, zai girbe a yalwace.</verse>
				<verse number="7">Ya kamata kowa yǎ bayar bisa ga abin da ya yi shawara a zuciyarsa, ba tare da jin nauyi ko don dole ba: gama Allah yana son mai bayarwa da daɗin rai.</verse>
				<verse number="8">Allah kuwa yana da iko yǎ ba ku fiye da bukatarku, domin kullum ku wadata da kome ta kowace hanya, kuna ta bayarwa hannu sake, kowane irin kyakkyawan aiki.</verse>
				<verse number="9">Kamar yadda yake a rubuce cewa: “Ya ba gajiyayyu hannu sake, ayyukansa na alheri madawwama ne.”</verse>
				<verse number="10">To, shi da yake ba mai shuka iri, yake kuma ba da abinci a ci, shi ne zai ba ku irin shukawa, yǎ riɓanya shi, yǎ kuma yawaita albarkar ayyukanku na alheri.</verse>
				<verse number="11">Za a wadatar da ku ta kowace hanya, domin ku riƙa bayarwa hannu sake a kowane lokaci. Ta wurinmu kuma bayarwarku hannu sake za ta zama sanadin godiya ga Allah.</verse>
				<verse number="12">Wannan hidimar da kuke yi, ba bukatun mutanen Allah kaɗai take biya ba, amma tana cike da hanyoyin nuna godiya masu yawa ga Allah.</verse>
				<verse number="13">Aikin nan naku na alheri tabbatar bangaskiyarku ne, za a kuwa ɗaukaka Allah saboda kun bayyana yarda, cewa kun yi naʼam da bisharar Kiristi, saboda kuma gudunmawa da kuka yi musu da saura duka, hannu sake.</verse>
				<verse number="14">A cikin adduʼarsu dominku kuwa, zukatansu za su koma gare ku, saboda mafificin alherin da Allah ya ba ku.</verse>
				<verse number="15">Godiya ga Allah, saboda kyautarsa da ta wuce misali!</verse>
			</chapter>
			<chapter number="10">
				<verse number="1">Ni Bulus da kaina, ina roƙonku albarkacin tawaliʼu da sanyin hali na Kiristi, ni da ake yi wa kirari “marar tsanani” a cikinku, amma “mai matsawa” saʼad da nake rabe da ku!</verse>
				<verse number="2">Ina roƙonku cewa saʼad da na zo kada ku tilasta ni in matsa muku, gama na tabbata zan iya tsaya wa waɗanda suka ce abin da muke yi shaʼanin duniya ne.</verse>
				<verse number="3">Ko da yake muna cikin duniya, ba ma yaƙi kamar yadda duniya take yi.</verse>
				<verse number="4">Makaman da muke yaƙi da su, ba makamai na duniya ba ne. Sai dai na ikon Allah ne, masu rushe wuraren mafaka masu ƙarfi.</verse>
				<verse number="5">Muna ka da masu gardama da kowane tunanin ɗaga kai da yake kafa kansa gāba da sanin Allah, muna kuma jan hankalin kowa ga bautar Kiristi.</verse>
				<verse number="6">A shirye muke mu hori kowane rashin biyayya, saʼad da biyayyarku ta cika.</verse>
				<verse number="7">Kuna duban abubuwa bisa-bisa ne kawai. In wani ya ganin cewa shi na Kiristi ne, ya kamata ya sāke lura cewa kamar yadda yake na Kiristi, haka mu ma muke.</verse>
				<verse number="8">Ko da zan yi gadara fiye da kima a game da izinin nan namu, wanda Ubangiji ya bayar saboda inganta ku, ba don rushe ku ba, ba ni da abin jin kunya a ciki.</verse>
				<verse number="9">Ba na so yǎ zama kamar ina ƙoƙari in tsorata ku ne da wasiƙuna.</verse>
				<verse number="10">Gama waɗansu suna cewa, “Wasiƙunsa suna da nauyi da kuma ƙarfi, amma kuwa in ka gan shi, ba shi da wani kwarjini, maganarsa kuma ba kome ba ce.”</verse>
				<verse number="11">Ya kamata irin waɗannan mutane su gane cewa abin da muke faɗa a cikin wasiƙunmu saʼad da ba ma nan tare da ku, shi muke aikatawa saʼad da muke nan.</verse>
				<verse number="12">Ba za mu yi ƙarfin halin lissafta kanmu, ko mu kwatanta kanmu da waɗansu masu yabon kansu ba. Saʼad da suke gwada kansu da kansu, da kuma kwatanta kansu da kansu, ba su da hikima.</verse>
				<verse number="13">Amma mu kam, ba za mu yi taƙama mu zarce iyakarmu ba, sai dai za mu yi taƙama cikin filin da Allah ya ƙayyade mana, filin kuwa ya kai har zuwa wurinku.</verse>
				<verse number="14">Ba mu wuce gona da iri a taƙamarmu ba, kamar yadda zai zama, da a ce ba mu zo wurinku ba, gama mun kai har wurinku da bisharar Kiristi.</verse>
				<verse number="15">Fahariyarmu ba fiye da yadda ya kamata take ba, ba ta kuma shafi aikin waɗansu ba. Sai dai muna sa zuciya bangaskiyarku ta riƙa ƙaruwa, ta haka kuma fagen aikinmu a cikinku yǎ riƙa ƙaruwa ƙwarai da gaske.</verse>
				<verse number="16">Saboda mu iya yin waʼazin bishara a yankunan da suke gaba da ku. Gama ba ma so mu yi taƙama game da aikin da aka riga aka yi a sashen wani.</verse>
				<verse number="17">Amma, “Duk mai yin taƙama, sai ya yi taƙama da Ubangiji.”</verse>
				<verse number="18">Ai, ba mai yabon kansa ake amincewa da shi ba, sai dai wanda Ubangiji ya yaba wa.</verse>
			</chapter>
			<chapter number="11">
				<verse number="1">Ina fata za ku yi haƙuri da ʼyar wautata. Amma, ai, kun riga kun yi haƙuri.</verse>
				<verse number="2">Ina kishinku da kishi irin na Allah. Na yi muku alkawarin aure ga miji ɗaya, Kiristi, domin in miƙa ku a gare shi kamar budurwa tsantsa.</verse>
				<verse number="3">Sai dai ina tsoro kada yǎ zama, kamar yadda maciji ya yaudari Hawwaʼu da makircinsa, ku ma a bauɗar da hankalinku daga sahihiyar biyayya amintacciya ga Kiristi.</verse>
				<verse number="4">Gama in wani ya zo wurinku yana waʼazin wani Yesu dabam da wanda muka yi waʼazinsa, ko kuma in kun karɓi wani ruhu dabam da wanda kuka karɓa, ko wata bishara dabam da wadda kuka karɓa, ya nuna kun yarda da su ke nan cikin sauƙinkai.</verse>
				<verse number="5">Amma a ganina waɗancan da kuke ce da su “manyan manzanni” ba su fi ni da wani abu ba.</verse>
				<verse number="6">Mai yiwuwa ni ba horarre ba ne a magana, amma ina da sani. Mun kuwa bayyana muku wannan a sarari, ta kowace hanya.</verse>
				<verse number="7">Laifi ke nan ne na yi da na ƙasƙantar da kaina, don a ɗaga ku zuwa babban matsayi ta wurin yin muku waʼazin bisharar Allah kyauta?</verse>
				<verse number="8">Na yi wa waɗansu ikkilisiyoyi ƙwace ta wurin karɓar taimako daga wurinsu, domin in yi muku hidima.</verse>
				<verse number="9">Saʼad da nake tare da ku kuma nake zaman rashi, ban nawaita wa kowa ba, gama ʼyanʼuwan da suka zo daga Makidoniya sun biya bukata. Na kiyaye kaina daga nawaita muku ta kowace hanya, zan kuma ci gaba da yin haka.</verse>
				<verse number="10">Ba shakka, kamar yadda gaskiyar Kiristi take a cikina, babu wani a yankunan Akayya da zai iya hana yin taƙaman nan tawa.</verse>
				<verse number="11">Don me? Don ba na ƙaunar ku ne? Allah dai ya sani ina ƙaunarku!</verse>
				<verse number="12">Zan kuma ci gaba da yin abin da nake yi, domin in toshe kafar mutanen nan da suke fariya, suna nema mu daidaita da su.</verse>
				<verse number="13">Gama irin waɗannan mutane manzannin ƙarya ne, maʼaikata ne masu ruɗi, sun ɓad da kamanni kamar su manzannin Kiristi ne.</verse>
				<verse number="14">Ba abin mamaki ba ne, gama Shaiɗan kansa ma yana ɓad da kamanni kamar shi malaʼikan haske ne.</verse>
				<verse number="15">Don haka, ba abin mamaki ba ne, in bayin Shaiɗan sun ɓad da kamanni kamar su bayin adalci ne. A ƙarshe, za a sāka musu gwargwadon ayyukansu.</verse>
				<verse number="16">Ina sāke faɗa: Kada wani yǎ ɗauka ni wawa ne. Amma in kun ɗauke ni haka, to, sai ku karɓe ni kamar yadda kuke karɓan wawa, domin in ɗan in yi taƙama.</verse>
				<verse number="17">A wannan taƙamata ba na magana yadda Ubangiji zai yi ba ne, sai dai magana ce irin ta wawa.</verse>
				<verse number="18">Da yake mutane da yawa suna taƙama irin ta duniya, ni ma haka zan yi.</verse>
				<verse number="19">Ku kam kuna da wayo sosai, har kuna jimre wa wawaye da murna!</verse>
				<verse number="20">Gaskiyar ita ce, kuna haƙuri da duk wanda ya sa ku bauta ko ya cuce ku ko ya more ku ko ya nuna muku isa ko kuma ya mare ku a fuska.</verse>
				<verse number="21">Ina jin kunya in ce mun nuna kāsawa da ba mu yi waɗannan abubuwan ba! Abin da wani yake da ƙarfin hali yin taƙama a kai, shi ne ni ma nake ƙarfin hali yin taƙama a kai. Ina magana kamar wawa ne.</verse>
				<verse number="22">In su Ibraniyawa ne, ni ma haka. In su Israʼilawa ne, ni ma haka. In su zuriyar Ibrahim ne, ni ma haka.</verse>
				<verse number="23">In su bayin Kiristi ne, ni na fi su ma, ina magana kamar ruɗaɗɗe ne fa! Ai, na fi su shan fama ƙwarai da gaske, da shan ɗauri, na sha dūka marar iyaka, na sha hatsarin mutuwa iri iri.</verse>
				<verse number="24">Sau biyar Yahudawa suka yi mini bulala arbaʼin ɗaya babu.</verse>
				<verse number="25">Sau uku aka bulale ni da bulalar ƙarfe, sau ɗaya aka jajjefe ni da duwatsu, sau uku jirgin ruwa ya ragargaje ina ciki, na kwana na kuma yini ruwan teku yana tafiya da ni.</verse>
				<verse number="26">Na yi tafiye tafiye da yawa, na sha hatsari a koguna, na sha hatsarin ʼyan fashi, na sha hatsari a hannun kabilarmu, na sha hatsari a hannun alʼummai, na sha hatsari a birane, na sha hatsari a jeji, na sha hatsari a teku, na kuma sha hatsarin ʼyanʼuwa na ƙarya.</verse>
				<verse number="27">Na yi fama, na shan wuya, ga kuma rashin barci sau da yawa. Na san abin da ake nufin da jin yunwa da ƙishirwa, sau da yawa kuwa na kasance da rashin abinci, na sha sanyi da zaman tsirara.</verse>
				<verse number="28">Ban da waɗannan abubuwa, kowace rana ina ɗauke da nauyin kula da dukan ikkilisiyoyi.</verse>
				<verse number="29">Wane ne ya rasa ƙarfi, da ban ji shi a jikina ba? Wane ne ya fāɗi cikin zunubi, da ban ji zafin wannan ba?</verse>
				<verse number="30">In ma lalle ne in yi taƙama, to, sai in yi taƙama da abubuwan da suka nuna rashin ƙarfina.</verse>
				<verse number="31">Allah Uban Ubangiji Yesu Kiristi, wanda yabo ta tabbata a gare shi har abada, ya san cewa ba ƙarya nake yi ba.</verse>
				<verse number="32">A Damaskus, gwamnan da yake ƙarƙashin Sarki Aretas, ya sa tsare ƙofofin birnin Damaskus, don yǎ kama ni.</verse>
				<verse number="33">Amma aka saukar da ni cikin kwando ta tagar katanga, na kuɓuce masa.</verse>
			</chapter>
			<chapter number="12">
				<verse number="1">Dole in ci gaba da yin taƙama. Ko da yake ba za ta amfane ni ba, zan yi magana a kan ruʼuyoyi da wahayoyi waɗanda na karɓa daga Ubangiji.</verse>
				<verse number="2">Na san wani a cikin Kiristi wanda shekaru goma sha huɗu da suka wuce an ɗauke zuwa sama ta uku. Ko a cikin jiki ne, ko kuwa ba a cikin jiki ba, ni dai ban sani ba, Allah ne ya sani.</verse>
				<verse number="3">Na kuma san cewa wannan mutum, ko a cikin jiki ne, ko kuma ba a cikin jiki ba, ni dai ban sani ba, amma Allah ne ya sani,</verse>
				<verse number="4">an ɗauke shi ne zuwa aljanna. Ya ji waɗansu abubuwa waɗanda ba zai iya faɗarsu da kalmomi ba, abubuwan da ba a ba wa mutum damar faɗi.</verse>
				<verse number="5">Zan yi taƙama game da mutum irin wannan, sai dai ni ba zan yi taƙama da kaina ba, sai dai a kan rashin ƙarfina.</verse>
				<verse number="6">Ko da zan so yin gadara ma, ba zan zama wawa ba, gama gaskiya zan faɗa. Amma na bar zancen haka, don kada wani ya ɗauke ni fiye da yadda yake ganina, ko yadda yake jin maganata.</verse>
				<verse number="7">Don kada in cika da girmankai saboda waɗannan mafiffitan manyan wahayoyi, sai aka sa mini wata ƙaya a jikina wadda ta zama ɗan saƙon Shaiɗan, don ta wahalshe ni.</verse>
				<verse number="8">Sau uku na roƙi Ubangiji yǎ raba ni da wannan abu.</verse>
				<verse number="9">Amma ya ce mini, “Alherina ya ishe ka, domin a cikin rashin ƙarfi ne ake ganin cikar ikona.” Saboda haka, zan ƙara yin taƙama da farin ciki game da rashin ƙarfina, domin ikon Yesu Kiristi yǎ zauna tare da ni.</verse>
				<verse number="10">Shi ya sa nake murna cikin rashin ƙarfi, da zagi, da shan wahaloli, da tsanantawa, da matsaloli, saboda Kiristi. Don a saʼad da nake marar ƙarfi a nan ne nake da ƙarfi.</verse>
				<verse number="11">Na yi wauta kam, amma ku ne kuke tilasta mini, ku ne kuwa ya kamata ku yaba mini, domin ba inda na kāsa waɗannan mafiffitan manzanni, ko da yake ni ba kome ba ne.</verse>
				<verse number="12">Abubuwan da suke tabbatar da manzo-alamu, abubuwa da kuma ayyukan banmamaki-an aikata su a cikinku da matuƙar nacewa.</verse>
				<verse number="13">Ta yaya ne darajarku ba ta kai ta sauran ikkilisiyoyi ba, ko kuwa don dai ban nawaita muku ba ne? Ku gafarta mini wannan laifi!</verse>
				<verse number="14">Yanzu a shirye nake in ziyarce ku sau na uku, ba zan kuma nawaita muku ba, don ba kayanku nake so ba, ku nake so. Gama ba yara ne da ɗaukar nauyin iyayensu ba, sai dai iyaye ne da ɗaukar nauyin yaran.</verse>
				<verse number="15">Don haka ina farin ciki in kashe dukan abin da nake da shi a kanku, har in ba da kaina ma dominku. In na ƙaunace ku fiye da haka, za ku rage ƙaunarku gare ni ne?</verse>
				<verse number="16">To, shi ke nan, ban nawaita muku ba. Ashe, sai ku ce dabara na yi muku, na shawo kanku ta hanyar yaudara!</verse>
				<verse number="17">Na cuce ku ne ta wurin wani daga cikin waɗanda na aiko a gare ku?</verse>
				<verse number="18">Na roƙi Titus ya zo wurinku. Na kuma aiki ɗanʼuwanmu tare da shi. Ko Titus ya cuce ku ne? Ba ruhu ɗaya yake bi da mu ba? Ba kuma hanya guda muka bi ba?</verse>
				<verse number="19">Ko tun dā can, kuna tsammani muna kāre kanmu a gare ku ne? A gaban Allah muke magana, kamar waɗanda suke cikin Kiristi. Ƙaunatattuna, kome da muke yi, muna yi ne don inganta ku ne.</verse>
				<verse number="20">Gama ina tsoro, in na zo, in tarar da ku dabam da yadda nake so, ku ma ku tarar da ni dabam da yadda kuke so. Ina tsoro kada yǎ zama akwai faɗa, da kishi, da fushi mai zafi, da tsattsaguwa, da ɓata suna, da gulma, da girmankai, da hargitsi.</verse>
				<verse number="21">Ina tsoro kada saʼad da na sāke zuwa, Allahna zai ƙasƙantar da ni a gabanku, kuma in yi baƙin ciki saboda waɗanda suka yi zunubi a dā, ba su kuma tuba daga aikin ƙazanta, da na fasikanci, da kuma lalata da suka sa kansu a ciki ba.</verse>
			</chapter>
			<chapter number="13">
				<verse number="1">Wannan zata zama ziyarata ta uku a wurinku ke nan. “Dole a tabbatar da kowace magana ta bakin shaidu biyu ko uku.”</verse>
				<verse number="2">Na riga na yi muku gargaɗi saʼad da nake tare da ku a zuwana na biyu. Yanzu da ba na nan tare da ku, ina maimaita irin gargaɗin nan domin in na zo ba wanda zai kuɓuce wa horon nan,</verse>
				<verse number="3">da yake kuna neman tabbaci cewa Kiristi yana magana ta wurina ne. To, ai, shi ba rarrauna ba ne a gare ku, amma ƙaƙƙarfa ne a cikinku.</verse>
				<verse number="4">Ko da yake tabbatacce an gicciye shi cikin rashin ƙarfi, duk da haka, yana rayuwa bisa ga ikon Allah. Haka mu ma marasa ƙarfi ne a cikinsa, amma ta wurin ikon Allah za mu rayu tare da shi don mu yi muku hidima.</verse>
				<verse number="5">Ku gwada kanku ku gani ko kuna cikin bangaskiya; ku auna kanku. Ashe, ba ku san cewa Kiristi Yesu yana cikinku ba? Sai ko in kun fāɗi gwajin.</verse>
				<verse number="6">Ina fata za ku gane cewa ba mu fāɗi gwajin ba.</verse>
				<verse number="7">Muna adduʼa ga Allah kada ku aikata wani laifi: Ba don mutane su gani cewa mun ci gwajin ba ne, aʼa, sai dai don ku yi abin da yake daidai, ko da yake zai zama kamar mun fāɗi gwajin ne.</verse>
				<verse number="8">Kai, ba dama mu saɓa wa gaskiya, sai dai mu bi bayan gaskiyar.</verse>
				<verse number="9">Murna muke saʼad da ba mu da ƙarfi, ku kuwa kuna da ƙarfi. Adduʼar mu ita ce, ku zama cikakku.</verse>
				<verse number="10">Shi ya sa nake rubuta waɗannan abubuwa, saʼad da ba na nan tare da ku, domin saʼad da na zo, kada yǎ zama mini tilas in yi muku tsanani a game da nuna ikon nan da Ubangiji ya ba ni saboda ingantawa, ba saboda rushewa ba.</verse>
				<verse number="11">A ƙarshe ʼyanʼuwa, sai wata rana. Ku yi ƙoƙari ku zama cikakku. Ku saurari roƙona, ku zama da tunani ɗaya, ku yi zaman salama. Allah na ƙauna da salama kuwa zai kasance tare da ku.</verse>
				<verse number="12">Ku gaggai da juna da sumba mai tsarki.</verse>
				<verse number="13">Dukan tsarkaka suna gaishe ku.</verse>
				<verse number="14">Alherin Ubangiji Yesu Kiristi, da ƙaunar Allah, da zumuntar Ruhu Mai Tsarki su kasance tare da ku duka.</verse>
			</chapter>
		</book>
		<book number="48">
			<chapter number="1">
				<verse number="1">Wasiƙa daga Bulus manzo-aikakke ba daga wurin mutum ba, ba kuma ta wurin mutane ba, amma ta wurin Yesu Kiristi da Allah Uba, wanda ya ta da shi daga matattu— </verse>
				<verse number="2">da kuma dukan ʼyanʼuwan da suke tare da ni, zuwa ga ikkilisiyoyi a Galatiya:</verse>
				<verse number="3">Alheri da salama zuwa gare ku daga Allah Ubanmu da Ubangiji Yesu Kiristi,</verse>
				<verse number="4">wanda ya ba da kansa saboda zunubanmu don yǎ cece mu daga wannan mugun zamani na yanzu, bisa ga nufin Allah da kuma Ubanmu,</verse>
				<verse number="5">a gare shi ɗaukaka ta tabbata har abada abadin. Amin.</verse>
				<verse number="6">Ina mamaki yadda kuka yi saurin yashe wanda ya kira ku ta wurin alherin Kiristi, kuna juyewa ga wata bishara dabam— </verse>
				<verse number="7">wadda a gaskiya ba bisharar ba ce ko kaɗan. Tabbatacce waɗansu mutane suna birkitar da ku, suna kuma ƙoƙari su karkatar da bisharar Kiristi.</verse>
				<verse number="8">Amma ko mu, ko malaʼika daga sama ya yi waʼazin wata bishara dabam da wadda muka yi muku, bari yǎ zama laʼananne har abada!</verse>
				<verse number="9">Kamar yadda muka riga muka faɗa, haka yanzu ina ƙara cewa: In wani yana muku waʼazin wata bishara dabam da wadda kuka karɓa, bari yǎ zama laʼananne har abada!</verse>
				<verse number="10">Za a ce, ina ƙoƙarin neman amincewar mutane ne, ko na Allah? Ko kuwa ina ƙoƙarin faranta wa mutane zuciya ne? Da a ce har yanzu ina ƙoƙarin faranta wa mutane zuciya ne, ai, da ban zama bawan Kiristi ba.</verse>
				<verse number="11">Ina so ku sani ʼyanʼuwa, cewa bisharar da nake waʼazi, ba mutum ne ya ƙago ta ba.</verse>
				<verse number="12">Ban karɓe ta daga wurin wani mutum ba, ba a kuma koya mini ita ba ne, a maimako, na karɓe ta, ta wurin wahayi daga Yesu Kiristi ne.</verse>
				<verse number="13">Kun dai ji labarin rayuwata ta dā a cikin Yahudanci, yadda na tsananta wa ikkilisiyar Allah ƙwarai, na kuma yi ƙoƙarin hallaka ta.</verse>
				<verse number="14">Na ci gaba a cikin Yahudanci fiye da yawancin Yahudawan da suke tsarana, na kuma yi ƙwazo ƙwarai ga bin alʼadun kakannina.</verse>
				<verse number="15">Amma saʼad da Allah, wanda ya keɓe ni daga haihuwa ya kira ni ta wurin alherinsa, ya kuma gamshe shi</verse>
				<verse number="16">yǎ bayyana Ɗansa a cikina, domin in yi waʼazinsa cikin Alʼummai, ban nemi shawarar wani mutum ba,</verse>
				<verse number="17">ban kuma tafi Urushalima domin in ga waɗanda suka riga ni zaman manzanni ba, sai dai na yi gaggawa na tafi ƙasar Arabiya daga baya kuma na koma Damaskus.</verse>
				<verse number="18">Bayan shekara uku, sai na haura zuwa Urushalima domin in saba da Bitrus, na kuwa zauna tare da shi kwana goma sha biyar.</verse>
				<verse number="19">Ban ga wani a ciki sauran manzanni ba--sai dai Yaƙub ɗanʼuwan Ubangiji.</verse>
				<verse number="20">Ina tabbatar muku a gaban Allah cewa abin da nake rubuta muku ba ƙarya ba ne.</verse>
				<verse number="21">Daga baya sai na tafi Suriya da Silisiya.</verse>
				<verse number="22">Ikkilisiyoyin da suke cikin Kiristi da suke a Yahudiya ba su san ni ido da ido ba tukuna.</verse>
				<verse number="23">Sun dai sami labari ne kawai cewa: “Mutumin da dā yake tsananta mana yanzu yana waʼazin bangaskiyar da dā ya yi ƙoƙari yǎ hallaka.”</verse>
				<verse number="24">Sai suka yabi Allah saboda ni.</verse>
			</chapter>
			<chapter number="2">
				<verse number="1">Bayan shekara goma sha huɗu sai na sāke haurawa zuwa Urushalima, a wannan lokaci tare da Barnabas. Na kuma tafi da Titus.</verse>
				<verse number="2">Na tafi ne bisa ga wani wahayi. Na bayyana musu bisharar da nake waʼazi a cikin Alʼummai. Na yi haka a keɓance a gaban waɗanda suke shugabanni, don tsoro kada gudun da nake yi, ko kuwa na riga na yi, yǎ zama a banza.</verse>
				<verse number="3">Amma ko Titus ma da yake tare da ni, ba a ce dole sai ya yi kaciya ba, ko da yake shi Bahelene ne.</verse>
				<verse number="4">Wannan zance ya taso domin waɗansu ʼyanʼuwan ƙarya sun shiga cikinmu domin su yi leƙe a kan ʼyancin da muke da shi a cikin Kiristi Yesu, su kuma mai da mu bayi.</verse>
				<verse number="5">Ba mu kuwa ba su zarafi ba ko kaɗan, don gaskiyar bishara ta ci gaba da kasance tare da ku.</verse>
				<verse number="6">Game da waɗanda kuma aka ɗauka a dā a kan su wani abu ne-ko su wane ne, ai, duk ɗaya ne a wurina; domin Allah ba ya tāra-ina dai gaya muku waɗannan da suke wani abu ne a dā, ba su ƙare ni da kome ba.</verse>
				<verse number="7">A maimakon haka, sun ga cewa an danƙa mini hakkin waʼazin bishara ga Alʼummai, kamar yadda aka danƙa wa Bitrus ga Yahudawa. kamar yadda aka danƙa wa Bitrus ga Yahudawa.</verse>
				<verse number="8">Gama Allah wanda ya yi aiki cikin hidimar Bitrus a matsayin manzo ga Yahudawa, haka ma ya yi aiki a cikin hidimata a matsayin manzo ga Alʼummai.</verse>
				<verse number="9">Yaƙub, Bitrus da Yohanna waɗanda suke fitattun ginshiƙai, sun karɓe ni da Barnabas da hannun damansu na zumunci saʼad da sun gane alherin da aka ba ni. Sun kuma yarda cewa ya kamata mu tafi wajen Alʼummai, su kuwa su tafi wajen Yahudawa.</verse>
				<verse number="10">Abin da dai suka roƙa shi ne ya kamata mu riƙa tuna da matalauta, abin nan da nake marmarin yi.</verse>
				<verse number="11">Saʼad da Bitrus ya zo Antiyok, na tsauta masa fuska da fuska don laifinsa a fili yake.</verse>
				<verse number="12">Kafin waɗansu mutane su zo daga wurin Yaƙub, yakan ci abinci tare da Alʼummai. Amma da suka iso, sai ya fara janyewa, ya kuma ware kansa daga wajen Alʼummai domin yana tsoron waɗanda suke ƙungiyar masu kaciya.</verse>
				<verse number="13">Sauran Yahudawa suka haɗa kai da shi a munafuncinsa har Barnabas ma ya bauɗe.</verse>
				<verse number="14">Da na ga cewa ba sa yin daidai da gaskiyar bishara, sai na ce wa Bitrus a gabansu duka, “Kai Bayahude ne, duk da haka kana rayuwa kamar Baʼalʼumme ba kamar Bayahude ba. To, yaya aka yi, kana tilasta Alʼummai su bi alʼadun Yahudawa?</verse>
				<verse number="15">“Mu da muke Yahudawa ta wurin haihuwa ba ‘Alʼummai masu zunubi’ ba</verse>
				<verse number="16">mun san cewa mutum ba ya samun kuɓuta ta wurin kiyaye Doka, sai dai ta wurin bangaskiya cikin Kiristi Yesu. Saboda haka, mu ma, muka sa bangaskiyarmu cikin Kiristi Yesu don mu sami kuɓuta ta wurin bangaskiya cikin Kiristi ba ta wurin kiyaye Doka ba, domin ba wanda zai kuɓuta ta wurin bin Doka.</verse>
				<verse number="17">“In kuwa ya zama muna so mu sami zaman marasa laifi a gaban Allah ta wurin dogara ga Almasihu, saʼan nan an same mu mu kanmu ma masu zunubi ne, ashe, ko wannan zai nuna Almasihu yana ƙarfafa zunubi ke nan? Aʼa, ko kusa!</verse>
				<verse number="18">In na sāke gina abin da na rushe, na zama mai karyar Doka ke nan.</verse>
				<verse number="19">Gama ta wurin Doka na mutu ga Doka saboda in rayu ga Allah.</verse>
				<verse number="20">An gicciye ni tare da Kiristi. Yanzu ba ni ne kuma nake raye ba, sai dai Kiristi ne yake raye a cikina. Rayuwar da nake yi a jiki, ina rayuwa ce ta wurin bangaskiya cikin Ɗan Allah, wanda ya ƙaunace ni ya kuma ba da kansa domina.</verse>
				<verse number="21">Ba na ajiyar alherin Allah a gefe, gama da a ce ana samun adalci ta wurin Doka, ai, da Kiristi ya mutu a banza ke nan!”</verse>
			</chapter>
			<chapter number="3">
				<verse number="1">Ya ku Galatiyawa marasa azanci! Wa ya ruɗe ku? A idanunku aka bayyana Yesu Kiristi gicciyeyye a sarari.</verse>
				<verse number="2">Zan so in san abu guda tak daga gare ku: Kun karɓi Ruhu ta wurin kiyaye Doka ne, ko kuwa ta wurin gaskata abin da kuka ji?</verse>
				<verse number="3">Ku ɗin nan marasa azanci ne? Bayan farawa da Ruhu, a yanzu kuma da halin mutuntaka za ku ƙarasa?</verse>
				<verse number="4">Ashe, wahaloli dabam-dabam da kuka sha sun zama banza ke nan? Haka zai yiwu kuwa?</verse>
				<verse number="5">Allah ya ba ku Ruhunsa yana kuma aikata ayyukan banmamaki a cikinku saboda kuna kiyaye Doka ne, ko kuwa domin kuna gaskatawa abin da kuka ji ne?</verse>
				<verse number="6">Ku dubi Ibrahim mana: “Ya gaskata Allah, aka kuwa lissafta wannan adalci ne a gare shi.”</verse>
				<verse number="7">Ku sani fa, waɗannan waɗanda suka gaskata ʼyaʼyan Ibrahim ne.</verse>
				<verse number="8">Nassi ya hanga cewa Allah zai kuɓutar da Alʼummai ta wurin bangaskiya, ya kuwa sanar wa Ibrahim wannan bisharar tun kafin lokaci yǎ yi cewa, “Dukan alʼummai za su sami albarka ta wurinka.”</verse>
				<verse number="9">Saboda haka waɗanda suke da bangaskiya sun sami albarka tare da Ibrahim, mutumin bangaskiya.</verse>
				<verse number="10">Dukan waɗanda suka dogara ga kiyaye Doka laʼanannu ne, gama a rubuce yake cewa: “Laʼananne ne duk wanda bai ci gaba da yi dukan abubuwan da aka rubuta a Littafin Doka ba.”</verse>
				<verse number="11">A fili yake ba wanda zai kuɓuta a gaban Allah ta wurin Doka, domin “Mai adalci zai rayu ta wurin bangaskiya.”</verse>
				<verse number="12">Doka ba ta dangana ga bangaskiya ba; a maimakon haka, “Mutumin da ya aikata waɗannan abubuwa zai rayu ta wurinsu.”</verse>
				<verse number="13">Kiristi ya fanshe mu daga laʼanar Doka ta wurin zama laʼana saboda mu, gama a rubuce yake cewa: “Laʼananne ne duk wanda aka rataye a kan itace.”</verse>
				<verse number="14">Ya fanshe mu domin albarkar da aka yi wa Ibrahim yǎ zo ga Alʼummai, ta wurin Kiristi Yesu, domin ta wurin bangaskiya mu karɓi alkawarin Ruhu.</verse>
				<verse number="15">ʼYanʼuwa, bari in yi muku misali da rayuwarmu ta yau da kullum. Kamar dai yadda ba mai kawar ko yǎ ƙara wani abu cikin alkawarin da mutane suka kafa, haka yake a wannan batu.</verse>
				<verse number="16">Alkawaran nan fa ga Ibrahim aka faɗi da kuma wani zuriyarsa. Nassi bai ce, “da zuriyoyi ba” wanda ya nuna kamar mutane da yawa, amma “ga zuriyarka,” wanda yake nufin mutum ɗaya, wanda shi ne Kiristi.</verse>
				<verse number="17">Abin da nake nufi shi ne: Dokar da aka shigar bayan shekaru 430, ba ta kawar da alkawarin da Allah ya riga ya kafa ba, har da zai kawar da alkawarin.</verse>
				<verse number="18">Gama da a ce gādon ya dangana a kan doka ne, to, da ba zai dangana a kan alkawari ba; amma Allah cikin alherinsa ya ba wa Ibrahim gādon ta wurin alkawari.</verse>
				<verse number="19">To, mene ne amfanin Doka? Ƙari aka yi da ita don fitowa da laifi fili, har kafin na zuriyan nan ya zo, wanda aka yi wa alkawarin, an kuma ba da ita ta wurin malaʼiku ne, ta hannun matsakanci.</verse>
				<verse number="20">Matsakanci fa ba domin ɗaya ba ne. Amma Allah ɗaya yake.</verse>
				<verse number="21">To, Dokar ce tana gāba da alkawaran Allah ke nan? Sam, ko kaɗan! Gama da a ce an ba da Dokar da tana iya ba da rai, hakika, da sai a sami adalci ta wurin Doka.</verse>
				<verse number="22">Amma Nassi ya furta cewa dukan duniya ɗan kurkukun zunubi ne, don abin da aka yi alkawari, da ake bayarwa ta wurin bangaskiya cikin Yesu Kiristi, a ba da shi ga waɗanda suka gaskata.</verse>
				<verse number="23">Kafin bangaskiyan nan ta zo, muna a ɗaure kamar ʼyan kurkuku ta wurin Doka, a kulle sai a lokacin da bangaskiya ta bayyana.</verse>
				<verse number="24">Ta haka aka sa Dokar ta zama jagorarmu zuwa ga Kiristi don mu sami kuɓuta ta wurin bangaskiya.</verse>
				<verse number="25">Yanzu da bangaskiya ta zo, ba mu ƙarƙashin Doka.</verse>
				<verse number="26">Dukanku ʼyaʼyan Allah ne ta wurin bangaskiya cikin Kiristi Yesu,</verse>
				<verse number="27">gama dukanku da aka yi muku baftisma cikin Kiristi kuna sanye da Kiristi ke nan.</verse>
				<verse number="28">Babu bambanci tsakanin Bayahude da Bahelene, bawa da ʼyantacce, namiji da ta mace, gama dukanku ɗaya ne cikin Kiristi Yesu.</verse>
				<verse number="29">In kuwa ku na Kiristi ne, to, ku zuriyar Ibrahim ne, magāda kuma bisa ga alkawarin nan.</verse>
			</chapter>
			<chapter number="4">
				<verse number="1">Abin da nake faɗi shi ne, muddin magāji, yaro ne, babu bambanci tsakaninsa da bawa, ko da yake shi ne da mallakar kome.</verse>
				<verse number="2">Yana ƙarƙashin iyayen goyonsa da masu riƙon amana har zuwa cikar lokacin da mahaifinsa ya sa.</verse>
				<verse number="3">Haka yake, saʼad da muke yara, muna cikin bauta a ƙarƙashin ƙaʼidodin duniya.</verse>
				<verse number="4">Amma da lokaci ya yi sosai, sai Allah ya aiki Ɗansa, haifaffen mace, haifaffe a ƙarƙashin Doka,</verse>
				<verse number="5">domin yǎ fanshi waɗanda suke a ƙarƙashin doka, don mu sami cikakken matsayin ʼyaʼya.</verse>
				<verse number="6">Domin ku ʼyaʼya ne, sai Allah ya aiko da Ruhun Ɗansa a cikin zukatanmu, Ruhun da yake yin kira, “Abba, Uba.”</verse>
				<verse number="7">Saboda haka kai ba bawa ba ne, kai ɗa ne; da yake kuwa kai ɗa ne, Allah ya mai da kai magāji.</verse>
				<verse number="8">Dā saʼad da ba ku san Allah ba, ku bayi ne ga waɗanda bisa ga ainihi ba alloli ba ne.</verse>
				<verse number="9">Amma yanzu da kuka san Allah-ko kuma a ce Allah ya san ku-ta yaya kuke sāke komawa ga ƙaʼidodi marasa ƙarfi abin tausayi kuma? Kuna so ku sāke komawa ga bautarsu?</verse>
				<verse number="10">Kuna kiyaye ranaku da watanni da lokatai da shekaru na musamman!</verse>
				<verse number="11">Ina tsoro, cewa wataƙila na yi wahala a kanku a banza!</verse>
				<verse number="12">Ina roƙonku ʼyanʼuwa, ku zama kamar ni, gama na zama kamar ku. Ba ku yi mini wani laifi ba.</verse>
				<verse number="13">Kamar yadda kun sani, saboda rashin lafiya ne na yi muku waʼazin bishara da farko.</verse>
				<verse number="14">Ko da yake ciwona gwaji ne gare ku, ba ku yi mini reni ko ƙyama ba. A maimakon haka, kuka karɓe ni sai ka ce malaʼikan Allah, kuma sai ka ce Kiristi Yesu kansa.</verse>
				<verse number="15">Me ya faru da dukan farin cikinku? Na tabbata, a lokacin, da mai yiwuwa ne da kun ciccire idanunku kun ba ni.</verse>
				<verse number="16">Yanzu na zama abokin gābanku don na faɗa muku gaskiya ke nan?</verse>
				<verse number="17">Waɗancan mutane suna neman su rinjaye ku da ƙwazo, amma ba da kyakkyawar nufi ba. Abin da suke so shi ne su raba ku da mu, saboda ƙwazonku yǎ koma musu.</verse>
				<verse number="18">Yana da kyau ku yi ƙwazo, in dai manufar tana da kyau, ku kuma kasance haka kullum ba sai ina tare da ku ba.</verse>
				<verse number="19">Ya ku ʼyaʼyana ƙaunatattu, waɗanda nake sāke shan zafin naƙuda saboda ku, sai ran da Kiristi ya kahu a cikinku,</verse>
				<verse number="20">da ma a ce ina tare da ku yanzu in kuma canja muryata, domin na damu ƙwarai saboda ku!</verse>
				<verse number="21">Ku gaya mini, ku da kuke so ku zauna a ƙarƙashin Doka, ba ku san abin da Doka ta ce ba?</verse>
				<verse number="22">Gama a rubuce yake cewa Ibrahim yana da ʼyaʼya biyu maza, ɗaya ta wurin baranyar mace, ɗaya kuma ta wurin ʼyantacciyar mace.</verse>
				<verse number="23">Ɗansa na wajen baranyar bisa ga ƙaʼidar jiki ne; amma ɗansa na wajen ʼyantacciyar a sakamakon alkawarin ne.</verse>
				<verse number="24">Waɗannan alʼamura za a iya ɗaukansu a matsayin misali, domin matan nan suna misalta alkawarai biyu ne. Alkawari ɗaya daga Dutsen Sinai ne yana kuma haihuwar ʼyaʼyan da za su zama bayi: Hagar ke nan.</verse>
				<verse number="25">Hagar tana a matsayin Dutsen Sinai a Arabiya tana kuma kwatancin birnin Urushalima, domin ita baiwa ce tare da ʼyaʼyanta.</verse>
				<verse number="26">Amma Urushalimar da take sama ʼyantacciya ce, ita ce kuma mahaifiyarmu.</verse>
				<verse number="27">Domin a rubuce yake cewa: “Ki yi farin ciki, Ya ke bakararriya, wadda ba ta haihuwa ki ɓarke da murna, ki kuma ta da murya, ke da ba kya naƙuda; domin da yawa ne ʼyaʼyan macen da aka yashe, fiye da na mai miji.”</verse>
				<verse number="28">To, ku ʼyanʼuwa, kamar Ishaku, ku ʼyaʼyan alkawari ne.</verse>
				<verse number="29">A lokacin nan, wannan ɗa wanda aka haifa ta wurin ƙaʼidar jiki ya tsananta wa wanda aka haifa ta ikon Ruhu. Haka ma yake har yanzu.</verse>
				<verse number="30">Amma mene ne Nassi ya ce? “Kori baranyar da ɗanta don ɗan baranyar ba zai taɓa gādo tare da ɗa na ʼyantacciyar ba.”</verse>
				<verse number="31">Saboda haka, ʼyanʼuwa, mu ba ʼyaʼyan baranyar ba ne, amma na ʼyantacciyar.</verse>
			</chapter>
			<chapter number="5">
				<verse number="1">Saboda ʼyanci ne Kiristi ya ʼyantar da mu. Sai ku tsaya daram fa kada ku yarda ku sāke komawa ƙarƙashin nauyin bauta.</verse>
				<verse number="2">Ku lura da kalmomina! Ni Bulus ina gaya muku cewa in kun yarda a yi muku kaciya, Kiristi ba zai zama muku da amfani ba ko kaɗan.</verse>
				<verse number="3">Haka kuma ina ƙara sanar wa kowane mutumin da ya yarda aka yi masa kaciya cewa dole yǎ kiyaye dukan Doka.</verse>
				<verse number="4">Ku da kuke ƙoƙarin kuɓuta ta wurin Doka an raba ku da Kiristi; kun fāɗi daga alheri.</verse>
				<verse number="5">Amma ta wurin bangaskiya muna marmarin jira adalcin da muke bege ta wurin Ruhu.</verse>
				<verse number="6">Gama a cikin Kiristi Yesu kaciya ko rashin kaciya ba su da wani amfani. Abin da kawai yake da amfani shi ne, bangaskiyar da take bayyana kanta ta wurin ƙauna.</verse>
				<verse number="7">Kun yi tsere mai kyau a dā. Wa ya shige gabanku da ba za ku yi biyayya da gaskiya ba?</verse>
				<verse number="8">Wannan rarrashin da ake muku ba daga wanda ya kira ku ba ne.</verse>
				<verse number="9">“Ɗan yisti kaɗan ne yake gama dukan curin burodi.”</verse>
				<verse number="10">Ina da tabbaci cikin Ubangiji cewa ba za ku bi wani raʼayi dabam ba. Wannan da yake rikita ku za a hukunta shi, ko shi wane ne.</verse>
				<verse number="11">ʼYanʼuwa, da a ce har yanzu ina waʼazin kaciya ne, to, me ya sa ake tsananta mini har yanzu? In haka ne, ashe, an kawar da abin da yake sa tuntuɓe game da gicciye ke nan.</verse>
				<verse number="12">Da ma a ce masu ta da hankalinku ɗin nan su mai da kansu bābānni!</verse>
				<verse number="13">Ku ʼyanʼuwana, an kira ku ga zama ʼyantattu. Amma kada ku yi amfani da ʼyancinku don aikata ayyukan mutuntaka a maimakon haka, ku yi hidimar juna da ƙauna.</verse>
				<verse number="14">Dukan doka an taƙaita a cikin umarni ɗaya cewa: “Ka ƙaunaci maƙwabcinka kamar kanka.”</verse>
				<verse number="15">In kun ci gaba da cizo kuna kuma cin naman juna, ku yi hankali in ba haka ba za ku hallaka juna.</verse>
				<verse number="16">Saboda haka ina ce muku, ku yi rayuwa ta wurin Ruhu, ba za ku kuwa gamsar da shaʼawace-shaʼawacen mutuntaka ba.</verse>
				<verse number="17">Gama mutuntaka yana son abin da Ruhu yake ƙi, Ruhu kuma yana son abin da mutuntaka yake ƙi. Waɗannan biyu kuwa ƙiyaya suke yi da juna, har ku kāsa yin abin da kuke so.</verse>
				<verse number="18">Amma in Ruhu ne yake bishe ku, ba ku ƙarƙashin Doka ke nan.</verse>
				<verse number="19">Ayyukan mutuntaka kuwa a fili suke: fasikanci, ƙazanta da kuma lalata;</verse>
				<verse number="20">bautar gumaka da sihiri; ƙiyaya, faɗa, kishi, fushi mai zafi, sonkai, tsattsaguwa, hamayya,</verse>
				<verse number="21">da ƙyashi; buguwa, shashanci, da ire-irensu. Na gargaɗe ku, yadda na yi a dā, cewa masu irin wannan rayuwa ba za su gāji mulkin Allah ba.</verse>
				<verse number="22">Amma amfanin da Ruhu yake sa shi ne ƙauna, farin ciki, salama, haƙuri, kirki, nagarta, aminci,</verse>
				<verse number="23">sauƙinkai, da kuma kamunkai. Game da irin waɗannan abubuwa babu doka.</verse>
				<verse number="24">Waɗanda suke na Kiristi Yesu, sun gicciye mutuntaka tare da abubuwan da mutum yake marmari da kuma shaʼawace-shaʼawacensa.</verse>
				<verse number="25">Da yake muna rayuwa ta Ruhu, bari mu ci gaba da alʼamuranmu ta wurin Ruhu.</verse>
				<verse number="26">Kada mu zama masu girmankai, muna tsokana muna kuma yin ƙyashin juna.</verse>
			</chapter>
			<chapter number="6">
				<verse number="1">ʼYanʼuwa, in an kama wani a cikin zunubi, ku da kuke masu ruhaniya ya kamata ku komo da shi a kan hanya a hankali. Amma ka lura da kanka, in ba haka ba kai ma za ka jarabtu.</verse>
				<verse number="2">Ku ɗauki nawayar juna, a haka kuwa za ku cika dokar Kiristi.</verse>
				<verse number="3">In wani yana tsammani shi wani abu ne alhali kuwa shi ba kome ba, ruɗin kansa yake yi.</verse>
				<verse number="4">Kowa yǎ auna ayyukansa. Saʼan nan ne zai iya yin taƙama da kansa, ba tare da kwatanta kansa da wani ba,</verse>
				<verse number="5">gama kowa zai ɗauki kayansa.</verse>
				<verse number="6">Duk wanda aka koya wa Maganar, yǎ ci moriyar abubuwansa na alheri tare da mai koyarwa.</verse>
				<verse number="7">Kada a ruɗe ku: Ba a yi wa Allah baʼa. Mutum yakan girbe abin da ya shuka ne.</verse>
				<verse number="8">Wanda ya yi shuki don yǎ gamshi mutuntakarsa, daga wannan mutuntaka zai girbi hallaka; wanda ya yi shuki domin yǎ gamshi Ruhu, daga Ruhu zai girbi rai madawwami.</verse>
				<verse number="9">Kada mu gaji da yin nagarta, gama a daidai lokaci za mu girbe amfani in ba mu fid da zuciya ba.</verse>
				<verse number="10">Saboda haka, yayinda muke da zarafi, bari mu aikata nagarta ga dukan mutane, musamman ga waɗanda suke na iyalin masu bi.</verse>
				<verse number="11">Ku dubi irin manyan-manyan harufan da na yi amfani da su yayinda nake rubuta muku da hannuna!</verse>
				<verse number="12">Waɗanda suke son nuna bijinta a fili suna ƙoƙari su tilasta muku ku yi kaciya. Dalilin kaɗai da suke yin haka shi ne don gudun kada a tsananta musu saboda gicciyen Kiristi.</verse>
				<verse number="13">Kai, su masu kaciya ma ba su kiyaye Doka ba, duk da haka suna so a yi muku kaciya don su yi taƙama kan an yi muku kaciya.</verse>
				<verse number="14">Kada in taɓa yin taƙama ga kome sai dai a cikin gicciyen Ubangijinmu Yesu Kiristi, wanda ta wurinsa aka gicciye duniya a gare ni, aka kuma gicciye ni ga duniya.</verse>
				<verse number="15">Kaciya ko rashin kaciya ba sa nufin kome; abin da yake da amfani shi ne sabuwar halitta.</verse>
				<verse number="16">Salama da jinƙai su tabbata ga dukan waɗanda suke bin wannan ƙaʼida, har ma ga Israʼila na Allah.</verse>
				<verse number="17">A ƙarshe, kada kowa yǎ ƙara damuna, gama ina ɗauke tabbai masu nuna ni bawan Ubangiji Yesu.</verse>
				<verse number="18">Alherin Ubangijinmu Yesu Kiristi yǎ kasance tare da ruhunku, ʼyanʼuwa. Amin.</verse>
			</chapter>
		</book>
		<book number="49">
			<chapter number="1">
				<verse number="1">Wasiƙa daga Bulus, wanda Allah ya zaɓa don yǎ zama manzon Kiristi Yesu. Zuwa ga tsarkaka da suke a Afisa, da suke amintattu cikin Kiristi Yesu:</verse>
				<verse number="2">Bari alheri da salama daga Allah Ubanmu da Ubangiji Yesu Kiristi su kasance tare da ku.</verse>
				<verse number="3">Yabo ya tabbata ga Allah da Uban Ubangijinmu Yesu Kiristi, wanda ya kawo mana kowace albarka ta ruhaniya daga sama.</verse>
				<verse number="4">Tun dā can, kafin ma a halicci duniya Allah ya zaɓe mu a cikin Kiristi don mu zama masu tsarki da kuma marasa aibi a gabansa.</verse>
				<verse number="5">A cikin ƙauna, ya ƙaddara mu mu zama ʼyaʼyansa na riƙo ta wurin Kiristi Yesu. Wannan kuwa ya sa ya ji daɗi.</verse>
				<verse number="6">Don haka muna yabon Allah saboda alherin da ya yi mana domin mu na ƙaunataccen Ɗansa ne.</verse>
				<verse number="7">Ta wurin mutuwar Kiristi ne muka sami ʼyanci, wato, yafewar zunubanmu. Kiristi ya yi wannan saboda yawan alherin Allah</verse>
				<verse number="8">wanda ya ba mu ba iyaka tare da dukan hikima da fahimta.</verse>
				<verse number="9">Allah ya yi abin da ya nufa, ya kuma sanar mana shirin asirin da ya riga ya shirya yǎ cika ta wurin Kiristi.</verse>
				<verse number="10">Saʼan nan da lokaci ya yi, Allah zai yi duk abin da ya shirya, kuma Kiristi zai kawo kome da yake a sama da ƙasa a ƙarƙashin ikonsa.</verse>
				<verse number="11">Saboda Kiristi ne muka sami gādo daga Allah, gama ya zaɓe mu daga farko, kome kuma ya faru yadda ya shirya tuntuni.</verse>
				<verse number="12">Manufar Allah ita ce cewa mu da muka fara sa bege a cikin Kiristi ne, za mu yabi ɗaukakar Allah.</verse>
				<verse number="13">Kiristi ya kawo muku gaskiya, wadda take labari mai daɗi game da yadda za ku sami ceto. Kun sa bangaskiyarku a cikin Kiristi aka kuwa yi muku alkawarin Ruhu Mai Tsarki don a nuna ku na Allah ne.</verse>
				<verse number="14">Ruhu Mai Tsarki shi ne tabbacin da Allah ya yi na cewa zai ba mu kome da ya yi alkawari kuma cewa mu mallakarsa ce. Wannan shi ne wani dalilin da za mu yabi Allahnmu mai ɗaukaka.</verse>
				<verse number="15">Saboda haka, tun lokacin da na ji labarin bangaskiyarku cikin Ubangiji Yesu da kuma ƙaunar da kuke yi wa dukan tsarkaka,</verse>
				<verse number="16">ban fasa yin godiya saboda ku ba, ina tuna da ku cikin adduʼoʼina.</verse>
				<verse number="17">Ina ta roƙo cewa Allah na Ubangijinmu Yesu Kiristi, Uba mai ɗaukaka, yǎ ba ku Ruhunsa. Ruhun kuwa zai ba ku hikima yǎ kuma sa ku gane abin da ake nufi da sanin Allah.</verse>
				<verse number="18">Ina kuma adduʼa cewa zuciyarku ta waye don ku gane begen da aka ba ku saʼad da Allah ya zaɓe ku. Saʼan nan ne za ku gane albarku masu ɗaukakan da za su zama naku tare da dukan tsarkaka.</verse>
				<verse number="19">Ina so ku san girman ikon Allah wanda ya wuce misali wanda yake namu. Da wannan ikon nan mai girma ne</verse>
				<verse number="20">ya ta da Kiristi daga matattu ya kuma sa ya zauna a hannun damansa a cikin mulkin samaniya.</verse>
				<verse number="21">Yanzu yana mulki a kan dukan masu sarauta da iko da ƙarfi da mulki. Yana mulkin kome a wannan duniya zai kuma yi mulkin duniya mai zuwa.</verse>
				<verse number="22">Allah ya sa kome a ƙarƙashin ikonsa, ya kuma ba shi wannan iko a kan kome don amfanin ikkilisiya.</verse>
				<verse number="23">Kuma ikkilisiya ce jikinsa; ta kuma cika da Kiristi, wanda ya cika kome ta kowace hanya.</verse>
			</chapter>
			<chapter number="2">
				<verse number="1">A dā, ku matattu ne saboda laifofinku da kuma zunubanku.</verse>
				<verse number="2">Kun yi rayuwa kamar yadda sauran mutanen duniya suke yi, cike da zunubi, kuna biyayya da Shaiɗan, wannan mai mulkin sararin sama. Shi ne ruhun nan da yanzu yake aiki a cikin masu ƙi biyayya ga Allah.</verse>
				<verse number="3">Dukanmu mun yi irin rayuwan nan a dā, muna bin kwaɗayi da shaʼawace shaʼawacen jikunanmu da tunaninmu. Mun ba wa Allah haushi, kuma dā za a hukunta mu kamar sauran mutane.</verse>
				<verse number="4">Amma saboda yawan ƙaunar da yake yi mana, Allah, wanda yake mai yawan jinƙai,</verse>
				<verse number="5">ya ba mu rai saʼad da ya tashe Kiristi daga matattu. Ta wurin alherin Allah ne aka cece ku.</verse>
				<verse number="6">Allah ya tashe mu tare da Kiristi ya kuma ba mu wurin zama tare da shi a cikin mulkin samaniya.</verse>
				<verse number="7">Allah ya yi haka domin a zamanai masu zuwa yǎ yi amfani da mu a matsayin yalwar alherinsa da ya wuce misali, yadda yake a dukan abin da ya yi mana ta wurin Kiristi Yesu.</verse>
				<verse number="8">Allah ya cece ku ta wurin alheri saʼad da kuka ba da gaskiya. Wannan kuwa ba yin ku ba ne, kyauta ce daga Allah.</verse>
				<verse number="9">Ceto ba lada ba ne saboda abubuwa masu kyau da muka yi, don kada wani yǎ yi taƙama.</verse>
				<verse number="10">Allah ya shirya mana mu yi abubuwa masu kyau mu kuma yi rayuwa kamar yadda kullum yake so mu yi. Shi ya sa ya aiko da Kiristi yǎ sa mu zama abin da muke.</verse>
				<verse number="11">Kada ku manta cewa dā ku Alʼummai ne. A gaskiya ma, a dā masu kira kansu “masu kaciya,” suna ce da ku “marasa kaciya” (ga shi kuwa, kaciyar nan ta jiki ce, wadda ake yi da hannun mutum).</verse>
				<verse number="12">A lokacin ba ku san Kiristi ba. A ware kuke daga mutanen Israʼila, kuma ba ku da dangantaka da alkawaran da Allah ya yi da su. Kun yi zama a duniyan nan babu bege kuma babu Allah.</verse>
				<verse number="13">Amma yanzu a cikin Kiristi Yesu, ku da dā kuke can da nesa an kawo ku kusa ta wurin jinin Kiristi.</verse>
				<verse number="14">Gama shi da kansa ne ya kawo salama a tsakanin Yahudawa da Alʼummai wanda ya mai da biyu nan suka zama ɗaya, ya rushe katangan nan ta ƙiyayya wadda ta raba mu.</verse>
				<verse number="15">Kiristi ya ba da jikinsa don yǎ kawar da doka da dukan umarnanta da ƙaʼidodinta. Ya yi haka domin yǎ halicci sabuwar zuriya daga zuriyan nan biyu. Ta haka kuma yǎ kawo salama tsakaninsu.</verse>
				<verse number="16">A kan gicciye Kiristi ya kawar da ƙiyayyar da take tsakaninmu da juna. Ya kuma kawo salama tsakaninmu da Allah.</verse>
				<verse number="17">Ya zo ya yi muku waʼazin salama; ku da kuke nesa da shi, ya kuma yi wa waɗanda suke kusa.</verse>
				<verse number="18">Gama ta wurinsa dukanmu za mu iya zuwa gun Uba ta wurin Ruhu guda.</verse>
				<verse number="19">Don haka, yanzu ku ba baƙi ba ne, ku kuma ba bare ba ne. Ku ʼyan ƙasa ne tare da mutanen Allah, iyalin gidan Allah kuma.</verse>
				<verse number="20">Ku gini ne wanda manzanni da annabawa suke tushensa, Kiristi kuma shi ne dutse mafi muhimmanci.</verse>
				<verse number="21">Shi ne yake riƙe dukan ginin a haɗe yake kuma sa yǎ yi girma yǎ zama haikali mai tsarki domin Ubangiji.</verse>
				<verse number="22">Ku ma sashe ne na wannan ginin da Kiristi ya yi inda Allah yake zaune ta wurin Ruhunsa.</verse>
			</chapter>
			<chapter number="3">
				<verse number="1">Ni Bulus, ɗan kurkuku na Kiristi Yesu saboda ku Alʼummai.</verse>
				<verse number="2">Na tabbata kun ji labarin hidimar alheri na musamman da Allah ya ba ni dominku.</verse>
				<verse number="3">Wannan wasiƙa za ta faɗa muku kaɗan game da yadda Allah ya nuna mini shirinsa na asiri.</verse>
				<verse number="4">A yayinda kuke karanta wannan, za ku gane abin da na sani game da wannan shirin.</verse>
				<verse number="5">Ba a sanar da wannan asiri wa wani a sauran zamanai ba, amma a yanzu an bayyana shi ta wurin Ruhu Mai Tsarki ga manzanninsa da annabawansa.</verse>
				<verse number="6">Asirin nan kuwa shi ne cewa ta wurin bishara, Alʼummai sun zama waɗanda za su yi gādo tare da Israʼila, gaɓoɓin jiki ɗaya, abokan tarayya kuma ga alkawaran nan a cikin Kiristi Yesu.</verse>
				<verse number="7">Na zama bawan wannan bishara ta wurin baiwar alherin Allah da aka yi mini ta wurin ikonsa da yake aiki a cikina.</verse>
				<verse number="8">Ko da yake ni ba kome ba ne a cikin dukan mutanen Allah, ni aka ba wannan baiwa mai daraja don in faɗa wa Alʼummai cewa saboda Kiristi akwai albarkun da suka wuce gaban misali.</verse>
				<verse number="9">An zaɓe ni in bayyana wa dukan mutane shirin asirin nan wanda Allah, mahaliccin kome, ya ɓoye shekara da shekaru.</verse>
				<verse number="10">Nufinsa shi ne, yanzu, ta wurin ikkilisiya, a sanar wa masu mulki da masu iko a samaniya cewa Allah yana da hikima iri dabam dabam.</verse>
				<verse number="11">Wannan shi ne madawwamin shirinsa, kuma an aikata shi ta wurin Kiristi Yesu Ubangijinmu.</verse>
				<verse number="12">A cikinsa da kuma ta wurin bangaskiya ne muke da ƙarfin halin zuwa kusa da Allah gabagaɗi.</verse>
				<verse number="13">Don haka, ina roƙonku kada ku fid da zuciya saboda abin da ake yi mini a nan. Ai, saboda ku ne nake shan wahalolin nan, saboda haka ya kamata ku ji an girmama an kuma ɗaukaka ku ne.</verse>
				<verse number="14">Saboda wannan ne nake a durƙushe a gaban Uba,</verse>
				<verse number="15">wanda ya ba wa kowane iyali a sama da ƙasa suna.</verse>
				<verse number="16">Ina adduʼa cewa daga yalwar ɗaukakarsa zai ƙarfafa ku da iko daga ciki ta wurin Ruhunsa.</verse>
				<verse number="17">Ina adduʼa domin Kiristi yǎ zauna a cikin zukatanku ta wurin bangaskiya. Ina kuma adduʼa saboda ku da kuka kahu sosai cikin ƙauna,</verse>
				<verse number="18">ku sami iko, tare da dukan tsarkaka, ku fahimci faɗin, tsawonta da kuma zurfin ƙaunar Kiristi.</verse>
				<verse number="19">Ku kuma san wannan ƙauna wadda ta fi gaban sani-domin a cika ku da dukan cikar Allah.</verse>
				<verse number="20">Bari ɗaukaka ta tabbata a gare shi wanda yake da ikon yin aiki a cikinmu, yana kuma aikata abubuwa fiye da dukkan abin da muke roƙo ko muke tunani.</verse>
				<verse number="21">Bari ɗaukaka ta tabbata a gare shi a cikin ikkilisiya da kuma a cikin Kiristi Yesu, har yǎ zuwa dukan zamanai, har abada abadin! Amin.</verse>
			</chapter>
			<chapter number="4">
				<verse number="1">A matsayina na ɗan kurkuku saboda Ubangiji, ina roƙonku ku yi rayuwar da ta dace da mutanen da Allah ya zaɓa su zama nasa.</verse>
				<verse number="2">Kullum ku kasance masu sauƙinkai da kuma hankali; ku zama masu haƙuri, kuna jimrewa da juna cikin ƙauna.</verse>
				<verse number="3">Ku yi ƙoƙari sosai ku kiyaye zaman dayan nan da Ruhu ya ba ku, ku yi haka ta wurin zaman tare cikin salama.</verse>
				<verse number="4">Dukanku jiki ɗaya ne, kuna kuma da Ruhu guda. An ba ku bege guda saʼad da aka kira ku.</verse>
				<verse number="5">Muna da Ubangiji ɗaya, bangaskiya ɗaya, baftisma kuma ɗaya.</verse>
				<verse number="6">Allah ɗaya ne wanda yake Uban dukan kome, wanda yake a bisanmu duka, yana aiki ta wurinmu duka, yana kuma a cikinmu duka.</verse>
				<verse number="7">Amma ga kowannenmu an ba da alheri bisa ga yadda Kiristi ya rarraba.</verse>
				<verse number="8">Shi ya sa aka ce: “Saʼad da ya hau sama, ya bi da kamammu kamar tawagarsa ya kuma ba da baye-baye ga mutane.”</verse>
				<verse number="9">(Me “ya hau,” yake nufi, in ba cewa dā ya sauka can ƙarƙashin ƙasa ba?</verse>
				<verse number="10">Shi wannan da ya sauka ɗin, shi ne kuma ya hau zuwa can sama, kai, gaba da sammai, don mulkinsa yǎ cika duniya gaba ɗaya.)</verse>
				<verse number="11">Shi ne ya ba wa waɗansu baiwa su zama manzanni, waɗansu su zama annabawa, waɗansu su zama masu waʼazi, waɗansu kuma su zama fastoci da malamai.</verse>
				<verse number="12">Ya yi haka don yǎ shirya mutanen Allah saboda ayyukan hidima, don a gina jikin Kiristi.</verse>
				<verse number="13">Wannan zai ci gaba har sai mun zama ɗaya a cikin bangaskiya da kuma ta wurin fahimtarmu na Ɗan Allah. Saʼan nan za mu zama balagaggu, kamar yadda Kiristi yake, mu kuma zama gaba ɗaya cikakku kamarsa.</verse>
				<verse number="14">An yi wannan kuwa don kada mu koma zama kamar yara, muna ta canja zukatanmu game da abin da muka gaskata don kawai wani ya faɗa mana wani abu dabam ko domin wani ya yi wayo ya ruɗe mu, ya sa ƙarya ta zama kamar gaskiya.</verse>
				<verse number="15">Ya kamata kullum ƙauna ta sa mu faɗa gaskiya. Ta haka za mu yi girma a kowace hanya mu kuma zama kamar Kiristi, wanda yake kan</verse>
				<verse number="16">dukan jiki. Shi ne ya haɗe jiki duka, ya kuma sa dukan gaɓoɓin jiki suna aiki daidai, yayinda kowace gaɓa take aikinta cikin ƙauna.</verse>
				<verse number="17">To, ina dai faɗa muku, ina kuma nacewa a kansa cikin Ubangiji, cewa kada ku ci gaba da yin rayuwa kamar yadda Alʼummai suke yi, cikin banzan tunaninsu.</verse>
				<verse number="18">Suna a cikin duhu a fahimtarsu, kuma a rabe suke daga ran Allah saboda jahilcin da yake cikinsu ta dalilin taurarewar zukatansu.</verse>
				<verse number="19">Ba sa damu da wani abu ko mai kyau ko marar kyau. Rayukansu sun cika da kowace irin ƙazanta da haɗama.</verse>
				<verse number="20">Amma ba abin da aka koya muku ke nan ba saʼad da kuka zo ga sanin Kiristi.</verse>
				<verse number="21">Da yake kun ji duka game da shi kuma koyi gaskiyar da take cikin Yesu,</verse>
				<verse number="22">sai ku tuɓe tsohon mutumin nan naku da kuma rayuwarku ta dā, wanda yake lalacewa saboda shaʼawace-shaʼawacen suke ruɗe ku.</verse>
				<verse number="23">A maimakon haka, bar Ruhu yǎ sabunta tunaninku da halayenku.</verse>
				<verse number="24">Dole kuma ku sanya sabon hali domin ku sabon mutum ne, wanda aka halitta cikin kamannin Allah, yǎ zama mai adalci, mai tsarki da kuma mai gaskiya.</verse>
				<verse number="25">Saboda haka dole kowannenku yǎ bar yin ƙarya yǎ kuma riƙa faɗa wa maƙwabcinsa gaskiya, gama dukanmu gaɓoɓi jiki ɗaya ne.</verse>
				<verse number="26">“Cikin fushinku kada ku yi zunubi”: Kada ku bar rana ta fāɗi kuna fushi,</verse>
				<verse number="27">kada kuma ku ba wa Iblis dama.</verse>
				<verse number="28">Wanda yake sata, yǎ daina sata, dole kuma yǎ yi aiki, yǎ yi wani abu mai amfani da hannuwansa, don yǎ sami abin da zai iya raba da masu bukata.</verse>
				<verse number="29">Kada wata ƙazamar magana ta fita daga bakunanku, sai dai abin da yake da amfani don gina waɗansu bisa ga bukatunsu. Ta haka maganarku za ta zama da amfani ga masu jinta.</verse>
				<verse number="30">Kada kuma ku ɓata wa Ruhu Mai Tsarki na Allah rai, wanda da shi aka hatimce ku da shi don ranar fansa.</verse>
				<verse number="31">Ku rabu da kowane irin ɗacin rai, haushi da fushi, faɗa da ɓata suna, tare da kowace irin ƙeta.</verse>
				<verse number="32">Ku yi alheri ku kuma ji tausayin juna, kuna gafarta wa juna, kamar yadda a cikin Kiristi, Allah ya gafarta muku.</verse>
			</chapter>
			<chapter number="5">
				<verse number="1">Ku zama masu koyi da Allah, kamar ƙaunatattun ʼyaʼya</verse>
				<verse number="2">ku kuma yi rayuwar ƙauna, kamar yadda Kiristi ya ƙaunace mu ya kuma ba da kansa dominmu a matsayin sadaka mai ƙanshi da kuma hadaya ga Allah.</verse>
				<verse number="3">Kada a ma ambaci fasikanci, da kowane irin aikin lalata ko kwaɗayi a tsakaninku, domin bai dace da tsarkaka ba.</verse>
				<verse number="4">Haka ma bai kamata a sami datti, ƙazamar magana ko zancen banza a cikinku ba, domin ba su dace ba, a maimakon haka sai ku yi ta yin godiya.</verse>
				<verse number="5">Ku dai tabbata, ba wani fasiki, ko mai aikin lalata, ko mai kwaɗayin (wanda shi da mai bautar gumaka ɗaya ne), da yake da gādo a mulkin Kiristi da na Allah.</verse>
				<verse number="6">Kada wani yǎ ruɗe ku da kalmomin wofi, gama saboda waɗannan abubuwa ne fushin Allah yake zuwa a kan marasa biyayya.</verse>
				<verse number="7">Saboda haka kada ku haɗa kai da su.</verse>
				<verse number="8">Gama a dā zukatanku sun cika da duhu, amma yanzu ku cika da haske daga Ubangiji. Ku yi rayuwa kamar ʼyaʼyan haske</verse>
				<verse number="9">(domin amfanin haske ya kunshi nagarta, adalci da kuma gaskiya)</verse>
				<verse number="10">ku nemi abin da zai gamshi Ubangiji.</verse>
				<verse number="11">Ku yi nesa da ayyukan duhun da mutane suke yi, a maimakon haka, ku tona su.</verse>
				<verse number="12">Gama abin kunya ne a ma faɗi abubuwan da marasa biyayya suke yi a ɓoye.</verse>
				<verse number="13">Amma haske zai tona yadda ainihin waɗannan abubuwa suke,</verse>
				<verse number="14">gama haske ne yake sa kome yǎ bayyana. Shi ya sa aka ce: “Ka farka, Ya kai mai barci, ka tashi daga matattu, Kiristi kuwa zai haskaka ka.”</verse>
				<verse number="15">Sai ku yi hankali sosai da yadda kuke rayuwa, kada ku yi zama irin na marasa hikima, sai dai kamar masu hikima.</verse>
				<verse number="16">Ku kuma yi matuƙar amfani da kowane zarafi, don kwanakin mugaye ne.</verse>
				<verse number="17">Saboda haka kada ku zama wawaye, sai dai ku fahimci ko mene ne nufin Ubangiji.</verse>
				<verse number="18">Kada ku bugu da ruwan inabi, wanda yake kai ga lalaci. A maimako haka, ku cika da Ruhu.</verse>
				<verse number="19">Ku yi zance da juna cikin zabura, waƙoƙi da waƙoƙin ruhaniya. Ku rera ku kuma yi kiɗe-kiɗe a zuciyarku ga Ubangiji.</verse>
				<verse number="20">Kullum ku dinga yin amfani da sunan Ubangijinmu Yesu Kiristi kuna gode wa Allah Uba a ko mene ne.</verse>
				<verse number="21">Ku yi biyayya da juna saboda bangirmar da kuke yi wa Kiristi.</verse>
				<verse number="22">Matan aure, ku yi biyayya ga mazanku kamar ga Ubangiji.</verse>
				<verse number="23">Gama miji shi ne kan mace yadda Kiristi yake kai da kuma Mai Ceton ikkilisiya, wadda take jikinsa.</verse>
				<verse number="24">To, kamar yadda ikkilisiya take biyayya ga Kiristi, haka ma ya kamata mata su yi biyayya ga mazansu cikin kome.</verse>
				<verse number="25">Maza, ku ƙaunaci matanku, kamar yadda Kiristi ya ƙaunaci ikkilisiya, ya kuma ba da kansa dominta.</verse>
				<verse number="26">Ya mai da ikkilisiya mai tsarki ta wurin ikon maganarsa, ya kuma tsabtacce ta ta wurin wanke ta da ruwa.</verse>
				<verse number="27">Kiristi ya yi haka don yǎ miƙa wa kansa ikkilisiya mai ɗaukaka da kuma tsarki, marar aibi, marar tabo ko wani lahani.</verse>
				<verse number="28">Ta haka, dole maza su ƙaunaci matansu kamar jikunansu. Wanda yake ƙaunar matarsa yana ƙaunar kansa ne.</verse>
				<verse number="29">Gama ba wanda ya taɓa ƙin jikinsa, sai dai yǎ ciyar da shi, yǎ kuma kula da shi, kamar yadda Kiristi yake yi wa ikkilisiya— </verse>
				<verse number="30">gama mu gaɓoɓin jikinsa ne.</verse>
				<verse number="31">“Saboda haka mutum yakan bar mahaifinsa da mahaifiyarsa, yǎ manne wa matarsa, su biyun su zama jiki ɗaya.”</verse>
				<verse number="32">Wannan babban asiri ne, amma na ɗauke shi a matsayin kwatanci ne na Kiristi da ikkilisiya.</verse>
				<verse number="33">Duk da haka, dole kowannenku yǎ ƙaunaci matarsa kamar yadda yake ƙaunar kansa, kuma dole matar ta yi biyayya ga mijinta.</verse>
			</chapter>
			<chapter number="6">
				<verse number="1">ʼYaʼya, ku yi biyayya ga iyayenku gama ku na Ubangiji, abin da ya dace ku yi ke nan.</verse>
				<verse number="2">Doka ta farko wadda aka haɗa da alkawari ita ce: “Ka girmama mahaifinka da mahaifiyarka”</verse>
				<verse number="3">“don ka zauna lafiya ka kuma yi tsawon rai a duniya.”</verse>
				<verse number="4">Iyaye, kada ku tsokane ʼyaʼyanku. Ku yi musu reno mai kyau. Ku koyar da su ku kuma gargaɗe su game da Ubangiji.</verse>
				<verse number="5">Bayi, ku yi biyayya ga iyayengijinku na duniya. Ku nuna musu halin ban girma, kuna kuma yin musu biyayya cikin dukan abu, da zuciya ɗaya kamar ga Kiristi kuke yi.</verse>
				<verse number="6">Ku yi aiki sosai, ba don kawai ku gamshe su saʼad da suke kallonku ba. Da yake ku bayin Kiristi ne, ku aikata nufin Allah da dukan zuciyarku.</verse>
				<verse number="7">Ku yi aikinku da kyakkyawar niyya, sai ka ce ga Ubangiji kuke yi, ba mutane ba.</verse>
				<verse number="8">Gama kun san cewa Ubangiji zai ba da lada ga kowa gwargwadon kowane aiki nagarin da ya yi, ko shi bawa ne ko ʼyantacce.</verse>
				<verse number="9">Ku masu bayi, dole ku bi da bayinku da kyau. Ku daina ba su tsoro. Ku tuna, da ku da su Maigida ɗaya kuke da shi a sama, kuma ba ya nuna bambanci.</verse>
				<verse number="10">A ƙarshe, bari ƙarfin ikon Ubangiji yǎ ba ku ƙarfi.</verse>
				<verse number="11">Ku yafa dukan kayan yaƙin da Allah yake bayarwa don ku iya kāre kanku daga dabarun Shaiɗan.</verse>
				<verse number="12">Gama ba da mutane da suke nama da jini muke yaƙi ba. Muna yaƙi ne da ikoki da hukumomi da masu mulkin duhu da kuma a ikokin da suke cikin a sararin sama.</verse>
				<verse number="13">Saboda haka sai ku yafa dukan kayan yaƙi na Allah, domin saʼad da ranar mugun nan ta zo, ku iya yin tsayin daka, bayan kuma kuka gama kome, ku ɗage.</verse>
				<verse number="14">Saboda haka fa ku ɗage, gaskiya ta zama ɗamararku, adalci yǎ zama sulkenku,</verse>
				<verse number="15">shirin kai bisharar salama yǎ zama kamar takalmi a ƙafafunku.</verse>
				<verse number="16">Ban da waɗannan kuma, ku ɗauki garkuwar bangaskiya, wadda za ku iya kashe dukan kiban wutar Mugun nan da ita.</verse>
				<verse number="17">Ku kuma ɗauki ƙwalƙwalin ceto, da takobin Ruhu, wato Maganar Allah,</verse>
				<verse number="18">a ko yaushe kuna adduʼa da roƙo ta wurin ikon Ruhu ba fāsawa. A kan wannan manufa ku zauna a faɗake da matuƙar naci, kuna yi wa dukan tsarkaka adduʼa.</verse>
				<verse number="19">Ku kuma yi adduʼa domina, don duk saʼad da na buɗe bakina, in sami kalmomi babu tsoro don in sanar da asirin bishara,</verse>
				<verse number="20">wadda nake jakadanta cikin sarƙoƙi. Ku yi adduʼa don in iya yin shelarta babu tsoro, yadda ya kamata in yi.</verse>
				<verse number="21">Tikikus, ƙaunataccen ɗanʼuwa da kuma amintaccen bawa cikin Ubangiji, zai faɗa muku kome, domin ku ma ku san yadda nake da kuma abin da nake yi.</verse>
				<verse number="22">Na aike shi gare ku musamman don wannan, domin ku san yadda muke, yǎ kuma ƙarfafa ku.</verse>
				<verse number="23">Salama zuwa ga ʼyanʼuwa, da kuma ƙauna tare da bangaskiya daga Allah Uba da kuma Ubangiji Yesu Kiristi.</verse>
				<verse number="24">Alheri yǎ tabbata ga dukkan masu ƙaunar Ubangiji Yesu Kiristi da ƙauna marar ƙarewa.</verse>
			</chapter>
		</book>
		<book number="50">
			<chapter number="1">
				<verse number="1">Wasiƙa daga Bulus da Timoti, bayin Kiristi Yesu, zuwa ga dukan tsarkaka cikin Kiristi Yesu a Filibbi, tare da masu kula da Ikkilisiya da kuma masu hidima:</verse>
				<verse number="2">Alheri da salama gare ku daga Allah Ubanmu da kuma Ubangiji Yesu Kiristi.</verse>
				<verse number="3">Ina gode wa Allahna a kowane lokacin da na tuna da ku.</verse>
				<verse number="4">A cikin dukan adduʼoʼina dominku duka, nakan yi adduʼa da farin ciki kullum</verse>
				<verse number="5">saboda tarayyarku a cikin bishara daga ranar farko har yǎ zuwa yanzu,</verse>
				<verse number="6">da tabbacin cewa wanda ya fara kyakkyawan aikin nan a cikinku, zai kai shi ga kammalawa har yǎ zuwa ranar Kiristi Yesu.</verse>
				<verse number="7">Daidai ne in yi wannan tunani game da dukanku, da yake kuna a zuciyata; domin ko ina ɗaure cikin sarƙoƙi ko ina kāre bishara ina kuma tabbatar da ita, dukanku kuna tarayya cikin alherin Allah tare da ni.</verse>
				<verse number="8">Allah shi ne shaidata, ya san yadda nake ƙaunarku duka da ƙaunar Kiristi Yesu.</verse>
				<verse number="9">Adduʼata ita ce: ƙaunarku ta yi ta cin gaba da ƙaruwa cikin sani da kuma zurfin ganewa,</verse>
				<verse number="10">don ku iya rarrabe abin da yake mafi kyau, ku kuma zama da tsarki, marasa aibi har yǎ zuwa ranar Kiristi,</verse>
				<verse number="11">cikakku da sakamakon aikin adalci da yake zuwa ta wurin Yesu Kiristi-zuwa ga ɗaukakar Allah da kuma yabonsa.</verse>
				<verse number="12">To, ina so ku sani ʼyanʼuwa, cewa abin da ya faru da ni ya sa cin gaban bishara.</verse>
				<verse number="13">Ta haka, ya zama sananne ga dukan masu gadin fada da kuma ga kowa cewa an ɗaure ni da sarƙoƙi saboda Kiristi.</verse>
				<verse number="14">Saboda sarƙoƙina, yawancin ʼyanʼuwa cikin Ubangiji sun sami ƙarfafawa su yi maganar Allah gabagaɗi da kuma babu tsoro.</verse>
				<verse number="15">Gaskiya ce cewa waɗansu suna yin waʼazin Kiristi saboda kishi da neman faɗa, amma waɗansu da nufi mai kyau suke yi.</verse>
				<verse number="16">Na biye suna yin haka cikin ƙauna, da sanin cewa an sa ni a nan ne domin kāriyar bishara.</verse>
				<verse number="17">Na farin dai suna waʼazin Kiristi da sonkai ne, ba da zuciya ɗaya ba, a sonsu, su wahalar da ni a cikin sarƙoƙi.</verse>
				<verse number="18">Me kuma? Ta ko yaya dai, ko da gangan, ko da gaske, ana shelar Kiristi. Domin wannan kuwa ina farin ciki. I, zan kuwa ci gaba da farin ciki,</verse>
				<verse number="19">gama na san cewa ta wurin adduʼoʼinku da kuma taimako daga Ruhun Yesu Kiristi, abin da ya same ni zai zama sanadin kuɓutata.</verse>
				<verse number="20">Ina saurara da marmari da kuma bege cewa ba zan taɓa shan kunya ba, sai dai zan sami issashen ƙarfin hali yanzu kamar kullum, za a ɗaukaka Kiristi a jikina, ko ta wurin rayuwa ko kuma ta wurin mutuwa.</verse>
				<verse number="21">Gama a gare ni, rai Kiristi ne, mutuwa kuma riba ce.</verse>
				<verse number="22">In zan ci gaba da rayuwa a cikin jiki, wannan zai zama aiki mai amfani a gare ni. Duk da haka me zan zaɓa? Ban sani ba!</verse>
				<verse number="23">Na rasa wanda zan zaɓa cikin biyun nan: Ina shaʼawa in yi ƙaura in zauna tare da Kiristi, wannan kuwa ya fi kyau nesa ba kusa ba;</verse>
				<verse number="24">amma ya fi muku in rayu cikin jiki.</verse>
				<verse number="25">Na tabbata haka ne, na kuwa san zan wanzu in zauna tare da ku duka, domin ku ci gaba, bangaskiyarku tana sa ku farin ciki,</verse>
				<verse number="26">domin ta wurin kasancewata tare da ku, farin cikinku cikin Kiristi Yesu zai cika sosai ta dalilina.</verse>
				<verse number="27">Komene ne ya faru, ku yi zaman da ya cancanci bisharar Kiristi. Ta haka, ko na zo na gan ku, ko ban zo ba, in ji labari cewa kun tsaya da ƙarfi a cikin ruhu ɗaya, kuna fama kamar mutum ɗaya saboda bangaskiyar bishara</verse>
				<verse number="28">ba tare da kun ji tsoron waɗanda suke gāba da ku ta kowace hanya ba. Wannan alama ce a gare su cewa za a hallaka su, amma a gare ku za a cece ku-wannan tabbacin kuwa daga wurin Allah ne.</verse>
				<verse number="29">Gama an ba ku zarafi a madadin Kiristi cewa ba gaskatawa da shi kaɗai ba kuka yi ba, har ma ku sha wahala dominsa,</verse>
				<verse number="30">da yake kuna shan faman da kuka gan na sha, kuna kuma jin cewa har yanzu ina sha.</verse>
			</chapter>
			<chapter number="2">
				<verse number="1">In kuna da wata ƙarfafawa daga tarayya da Kiristi, in da wata taʼaziyya daga ƙaunarsa, in da wani zumunci da Ruhu, in da juyayi da tausayi,</verse>
				<verse number="2">to, sai ku sa farin cikina yǎ zama cikakke ta wurin kasance da hali ɗaya, kuna ƙauna ɗaya, kuna zama ɗaya cikin ruhu da kuma manufa.</verse>
				<verse number="3">Kada ku yi kome da sonkai ko girmankai, sai dai cikin tawaliʼu, ku ɗauki waɗansu sun fi ku.</verse>
				<verse number="4">Bai kamata kowannenku yǎ kula da shaʼanin kansa kawai ba, sai dai yǎ kula da shaʼanin waɗansu ma.</verse>
				<verse number="5">Ya kamata haleyanku su zama kamar na Kiristi Yesu:</verse>
				<verse number="6">Wanda, ko da yake cikin ainihin surar Allah yake, bai mai da daidaitakansa nan da Allah wani abin riƙewa kam-kam ba,</verse>
				<verse number="7">amma ya mai da kansa ba kome ba, yana ɗaukan ainihin surar bawa, aka yi shi cikin siffar mutum.</verse>
				<verse number="8">Aka kuma same shi a kamannin mutum, ya ƙasƙantar da kansa ya kuma zama mai biyayya wadda ta kai shi har mutuwa-mutuwar ma ta gicciye!</verse>
				<verse number="9">Saboda haka Allah ya ɗaukaka shi zuwa mafificin wuri ya kuma ba shi sunan da ya fi dukan sunaye,</verse>
				<verse number="10">don a sunan Yesu kowace gwiwa za ta durƙusa, a sama da a ƙasa da kuma a ƙarƙashin ƙasa,</verse>
				<verse number="11">kowane harshe kuma yǎ furta cewa Yesu Kiristi Ubangiji ne, don ɗaukakar Allah Uba.</verse>
				<verse number="12">Saboda haka, ya abokaina ƙaunatattu, kamar yadda kullum kuke biyayya-ba kawai saʼad da ina nan ba, amma yanzu da ba na nan tare da ku-ku ci gaba da yin ayyukan cetonku da tsoro da kuma rawan jiki,</verse>
				<verse number="13">gama Allah ne yake aiki a cikinku, don ku nufa ku kuma aikata bisa ga nufinsa mai kyau.</verse>
				<verse number="14">Ku yi kome ba tare da gunaguni ko gardama ba,</verse>
				<verse number="15">don ku zama marasa abin zargi, sahihai ʼyaʼyan Allah, waɗanda ba su da laifi, a zamanin mutane karkatattu, kangararru, waɗanda kuke haskakawa a cikinsu kamar fitilu a duniya</verse>
				<verse number="16">kuna kuwa cin gaba da riƙe maganar rai-domin in yi taƙama a ranar Kiristi cewa ban yi gudu ko fama a banza ba.</verse>
				<verse number="17">Amma ko da ana tsiyaye jinina kamar hadaya ta sha a kan hadaya da kuma hidimar da take fitowa daga bangaskiyarku, ina murna ina kuma farin ciki da ku duka.</verse>
				<verse number="18">Haka ma ya kamata ku yi murna ku kuma yi farin ciki tare da ni.</verse>
				<verse number="19">Ina sa rai a cikin Ubangiji Yesu cewa zan aika da Timoti zuwa gare ku ba da daɗewa ba, don ni ma in ji daɗi saʼad da na ji labarinku.</verse>
				<verse number="20">Ba ni da wani kamarsa, wanda yake da ainihin shaʼawa a zaman lafiyarku.</verse>
				<verse number="21">Gama kowa yana lura da alʼamuran kansa ne kawai, ba na Kiristi Yesu ba.</verse>
				<verse number="22">Amma, ai, kun san darajar Timoti yadda muka yi bautar bishara tare, kamar ɗa da mahaifinsa.</verse>
				<verse number="23">Saboda haka, ina sa rai, in aike shi da zarar na ga yadda abubuwa suke a nan.</verse>
				<verse number="24">Ni kuma ina da tabbaci a cikin Ubangiji cewa zan zo ba da daɗewa ba.</verse>
				<verse number="25">Amma ina gani ya dace in aika da Afaforiditus, ɗanʼuwana, abokin aikina da kuma abokin famana, wanda kuma yake ɗan saƙonku, wanda kuka aika domin yǎ biya mini bukatuna.</verse>
				<verse number="26">Gama yana marmarin ganinku duka ya kuma damu domin kun ji cewa ya yi rashin lafiya.</verse>
				<verse number="27">Ba shakka ya yi rashin lafiya, har ya kusa mutuwa. Amma Allah ya nuna masa jinƙai, ba shi kaɗai ba amma har da ni ma, don yǎ rage mini baƙin ciki kan baƙin ciki.</verse>
				<verse number="28">Saboda haka na yi niyya ƙwarai in aike shi wurinku, don saʼad da kuka sāke ganinsa za ku yi murna, ni kuma in rage damuwa.</verse>
				<verse number="29">Ku marabce shi cikin Ubangiji da farin ciki mai yawa, ku kuma girmama mutane irinsa,</verse>
				<verse number="30">domin ya kusa yǎ mutu saboda aikin Kiristi, ya yi kasai da ransa don yǎ cikasa taimakon da ba ku iya yi mini ba.</verse>
			</chapter>
			<chapter number="3">
				<verse number="1">A ƙarshe, ʼyanʼuwana, ku yi farin ciki a cikin Ubangiji! Ba abin damuwa ba ne a gare ni in sāke rubuta muku irin waɗannan abubuwa, domin lafiyarku ne.</verse>
				<verse number="2">Ku yi hankali da waɗancan karnuka, waɗancan mutane masu aikata mugunta, waɗancan masu yankan jiki.</verse>
				<verse number="3">Gama mu ne masu kaciya, mu da muke yi sujada ta wurin Ruhun Allah, mu da muke taƙama a cikin Kiristi Yesu, mu da ba mu dogara da ayyukan da ake gani ba,</verse>
				<verse number="4">ko da yake ni kaina ina da dalilan dogara da haka. In kuwa akwai wani wanda yake tsammani yana da dalilan dogara ga jiki, ni fa na fi shi:</verse>
				<verse number="5">an yi mini kaciya a rana ta takwas, asalina Israʼila ne, na kabilar Benyamin, Baʼibrane ɗan Ibraniyawa; bisa ga doka kuwa ni Bafarisiye ne;</verse>
				<verse number="6">wajen himma kuwa, ni mai tsananta wa ikkilisiya ne, wajen aikin adalci bisa ga tafarkin doka, ni marar laifi ne.</verse>
				<verse number="7">Amma abin da dā ya zama mini riba yanzu, na ɗauka hasara ce saboda Kiristi.</verse>
				<verse number="8">Me kuma ya fi, na ɗauki dukan abubuwa hasara ne in aka kwatanta da mafificiyar girman sanin Kiristi Yesu Ubangijina, wanda saboda shi ne na yi hasarar kome. Na mai da su kayan wofi, domin in sami Kiristi</verse>
				<verse number="9">a kuma same ni a cikinsa, ba da wani adalcin kaina wanda yake zuwa daga bin doka ba, sai dai adalcin da yake samuwa ta wurin bangaskiya a cikin Kiristi-adalcin da yake fitowa daga Allah da kuma yake zuwa ta wurin bangaskiya.</verse>
				<verse number="10">Ina so in san Kiristi da ikon tashinsa daga matattu da kuma zumuncin tarayya cikin shan wahalarsa, in kuma zama kamarsa a cikin mutuwarsa,</verse>
				<verse number="11">yadda kuma ko ta yaya, in kai ga tashin nan daga matattu.</verse>
				<verse number="12">Ba cewa na riga na sami dukan wannan ba ne, ko kuma an riga an mai da ni cikakke ba, sai dai ina nacewa don in kai ga samun abin da Kiristi Yesu ya riƙe ni saboda shi.</verse>
				<verse number="13">ʼYanʼuwa, ban ɗauki kaina a kan cewa na riga na sami abin ba. Sai dai abu guda nake yi: Ina mantawa da abin da yake baya, ina kuma nacewa zuwa ga samun abin da yake gaba,</verse>
				<verse number="14">ina nacewa gaba zuwa ga manufar, don in sami ladar da Allah ya yi mini na kiran nan zuwa sama a cikin Kiristi Yesu.</verse>
				<verse number="15">Dukanmu da muka balaga ya kamata mu yi wannan irin ganin abubuwa. In kuwa saboda wani dalili tunaninku ya yi dabam, Allah zai bayyana muku wannan ma.</verse>
				<verse number="16">Sai dai a duk inda muka kai, mu ci gaba da haka.</verse>
				<verse number="17">Ku haɗa kai da waɗansu cikin bin gurbina, ku kuma lura da waɗanda suke rayuwa bisa ga ƙaʼidar da muka ba ku.</verse>
				<verse number="18">Gama kamar yadda na sha gaya muku yanzu kuma ina sāke gaya muku har ma da hawaye, waɗansu da yawa suna rayuwa kamar abokan gāban gicciyen Kiristi.</verse>
				<verse number="19">Ƙaddararsu hallaka ce, allahnsu cikinsu ne, rashin kunyarsu shi ne abin fahariyarsu. Hankalinsu yana kan kayan duniya.</verse>
				<verse number="20">Amma mu ʼyan mulkin sama ne. Muna kuma jira zuwan Mai Ceto daga can, Ubangiji Yesu Kiristi,</verse>
				<verse number="21">shi ne mai ikon kawo dukan abubuwa ƙarƙashin mulkinsa. Ta wurin ikon nan nasa zai sāke jikin nan namu na ƙasƙanci, yǎ mai da shi kamar jikin nan nasa na ɗaukaka.</verse>
			</chapter>
			<chapter number="4">
				<verse number="1">Saboda haka ʼyanʼuwana, ku da nake ƙauna, nake kuma marmarin ganinku, ku da kuke farin cikina da kuma rawanina, ku dage ga Ubangiji, ya ku ƙaunatattuna!</verse>
				<verse number="2">Ina roƙon Yuwodiya ina kuma roƙon Sintike, su yi zaman lafiya da juna saboda su na Ubangiji ne.</verse>
				<verse number="3">I, ina kuma roƙonka, abokin famata, ka taimaki matan nan waɗanda suka yi fama aikin bishara tare da ni, haka ma Kilemen da kuma sauran abokan aikina, waɗanda sunayensu suna cikin littafin rai.</verse>
				<verse number="4">Ku yi farin ciki a cikin Ubangiji kullum. Har wa yau ina dai ƙara gaya muku, ku yi farin ciki!</verse>
				<verse number="5">Bari kowa yǎ kasance da sauƙinkai. Ubangiji ya yi kusan zuwa.</verse>
				<verse number="6">Kada ku damu game da kome sai dai a cikin abu duka, ku gabatar da roƙe roƙenku ga Allah ta wurin adduʼa da roƙo, tare da godiya.</verse>
				<verse number="7">Salamar Allah, wadda ta wuce dukan fahimta, za ta tsai da zukatanku da tunaninku cikin Kiristi Yesu.</verse>
				<verse number="8">A ƙarshe, ʼyanʼuwa, duk abin da yake na gaskiya, duk abin da yake na girmamawa, duk abin da yake daidai, duk abin da yake da tsarki, duk abin da yake kyakkyawa, duk abin da yake na shaʼawa-in ma wani abu mafifici ne, ko ya cancanci yabo-ku yi tunani a kan irin abubuwan nan.</verse>
				<verse number="9">Duk abin da kuka koya ko kuka karɓa ko kuka ji daga wurina, ko kuka gani a cikina-ku yi aiki da shi. Allah na salama kuma zai kasance tare da ku.</verse>
				<verse number="10">Na yi farin ciki sosai ga Ubangiji don yanzu kun sāke nuna kun kula da ni. Ko da yake dā ma kun kula da ni sai dai ba ku sami dama ku nuna mini ba.</verse>
				<verse number="11">Ba na faɗin haka domin ina cikin bukata, gama na koya yadda zan gamsu a cikin kowane hali.</verse>
				<verse number="12">Na san mene ne zaman rashi, na kuma san mene ne zaman samu. Zan iya zama cikin kowane hali, ko cikin ƙoshi ko cikin yunwa, ko cikin yalwa ko kuma cikin fatara.</verse>
				<verse number="13">Ina iya yin kome ta wurin wannan wanda yake ba ni ƙarfi.</verse>
				<verse number="14">Duk da haka kun kyauta da kuka yi tarayya da ni cikin wahalolina.</verse>
				<verse number="15">Ban da haka, kamar yadda ku Filibbiyawa kuka sani, a farkon kwanakin da kuka ji bishara, saʼad da na tashi daga Makidoniya, babu wata ikkilisiyar da ta yi tarayya da ni a fannin bayarwa da karɓa, sai ku kaɗai;</verse>
				<verse number="16">gama ko saʼad da nake a Tassalonika ma, kun aiko mini da taimako sau da sau saʼad da nake cikin bukata.</verse>
				<verse number="17">Ba cewa ina neman kyauta ba ne, sai dai ina neman abin da za a ƙara a kan ribarku.</verse>
				<verse number="18">An biya ni duka, biyan da ya wuce misali. Bukatata ta biya, da yake na karɓi kyautarku da kuka aiko ta hannun Afaforiditus. Baiwa mai ƙanshi, hadaya abar karɓa, mai faranta wa Allah rai.</verse>
				<verse number="19">Allahna kuma zai biya dukan bukatunku bisa ga ɗaukakar wadatarsa cikin Kiristi Yesu.</verse>
				<verse number="20">Ɗaukaka ta tabbata ga Allahnmu da Ubanmu har abada abadin. Amin.</verse>
				<verse number="21">Ku gai da dukan tsarkaka cikin Kiristi Yesu. ʼYanʼuwan da suke tare da ni suna gaishe ku.</verse>
				<verse number="22">Dukan tsarkaka suna gaishe ku, musamman waɗanda suke na gidan Kaisar.</verse>
				<verse number="23">Alherin Ubangiji Yesu Kiristi yǎ kasance da ruhunku. Amin.</verse>
			</chapter>
		</book>
		<book number="51">
			<chapter number="1">
				<verse number="1">Wasiƙa daga Bulus, wanda Allah ya zaɓa don yǎ zama manzon Kiristi Yesu, da kuma daga Timoti ɗanʼuwanmu.</verse>
				<verse number="2">Zuwa ga tsarkaka da kuma amintattun ʼyanʼuwa cikin Kiristi da suke a Kolossi: Bari alheri da salama daga Allah Ubanmu su kasance tare da ku.</verse>
				<verse number="3">Kullum muna gode wa Allah, Uban Ubangijinmu Yesu Kiristi, saʼad da muke adduʼa dominku.</verse>
				<verse number="4">Gama mun ji labarin bangaskiyarku a cikin Yesu Kiristi da kuma ƙaunar da kuke yi saboda dukan tsarkaka.</verse>
				<verse number="5">Kuna yin haka ne kuwa domin abin da kuke bege yana a ajiye a sama. Kun riga kun ji game da wannan bege saʼad da kuka gaskata saƙon nan na gaskiya wanda shi ne bisharar</verse>
				<verse number="6">da ta zo muku. Koʼina a duniya wannan bishara tana hayayyafa tana kuma girma, kamar yadda take yi a cikinku tun daga ranar da kuka ji ta kuka kuma fahimci alherin Allah cikin dukan gaskiyarta.</verse>
				<verse number="7">Kun koyi wannan gaskiya daga wurin Efafaras, ƙaunataccen abokin hidimarmu, wanda yake amintacce mai hidimar Kiristi a madadinmu,</verse>
				<verse number="8">wanda kuma ya faɗa mana ƙaunar da kuke yi cikin Ruhu.</verse>
				<verse number="9">Shi ya sa tun daga ranar da muka sami labarin, ba mu fasa yin adduʼa dominku ba. Kullum muna roƙon Allah yǎ sa ku san kome da yake so ku yi, domin ku sami hikima ta Ruhu, ku kuma sami ganewar kome duka.</verse>
				<verse number="10">Ta haka za ku yi rayuwa wadda ta dace da Ubangiji, ku kuma gamshe shi a ta kowace hanya: kuna yin aiki mai kyau ta kowace hanya, kuna kuma yin girma cikin sanin Allah.</verse>
				<verse number="11">Allah yǎ ƙarfafa ku da dukan iko bisa ga ɗaukakar ƙarfinsa domin ku kasance da jimrewa sosai da kuma haƙuri, cikin farin ciki</verse>
				<verse number="12">kuna gode wa Uba, wanda ya sa kuka cancanci ku sami rabo a gādon tsarkaka a cikin mulkin haske.</verse>
				<verse number="13">Gama ya riga ya cece mu daga mulkin duhu ya kuma kawo mu cikin mulkin Ɗan da yake ƙauna,</verse>
				<verse number="14">wanda ta wurinsa muka sami fansa da kuma gafarar zunubai.</verse>
				<verse number="15">Kiristi shi ne surar da ake gani na Allah wanda ba a iya gani, ɗan fari a kan dukan halitta.</verse>
				<verse number="16">Ta wurinsa aka halicci dukan abu: abubuwan da suke cikin sama da abubuwan da suke a duniya, waɗanda ake gani, da waɗanda ba a gani, ko kursiyai ko ikoki ko masu mulki ko hukumomi; an halicci dukan abu ta wurinsa da kuma dominsa ne.</verse>
				<verse number="17">Ya kasance kafin dukan abu, kuma a cikinsa ne dukan abubuwa suke a harhaɗe.</verse>
				<verse number="18">Shi ne kuma kan ikkilisiya, wadda take jikinsa. Shi ne mafari da kuma na farko da ya tashi daga matattu, domin a cikin kowane abu yǎ zama mafifici.</verse>
				<verse number="19">Gama Allah ya ji daɗi yǎ sa dukan cikarsa ta kasance a cikin Kiristi,</verse>
				<verse number="20">ta wurin Kiristi ne ya komar da kome zuwa ga kansa. Ya kawo salama ga abubuwan da suke ƙasa da abubuwan da suke sama, ta wurin jinin Kiristi da ya zubar a kan gicciye.</verse>
				<verse number="21">A dā kuna a ware da Allah, kuka kuma zama abokan gāba a cikin tunaninku saboda mugun halinku.</verse>
				<verse number="22">Amma Ɗansa ya zama mutum ya kuma mutu. Saboda haka Allah ya yi sulhu da ku, yanzu kuwa ya bar ku ku tsaya a gabansa da tsarki, marasa aibi, da kuma marasa abin zargi.</verse>
				<verse number="23">Sai ku ci gaba cikin bangaskiyarku, kuna tsaye a kafe kuma tsayayyu, ba tare da gusawa daga begen da kuka ji daga bishara ba. Wannan ita ce bisharar da kuka ji wadda aka yi shelarta ga kowace halittar da take ƙarƙashin sama, wadda kuma ni Bulus, na zama mai hidimarta.</verse>
				<verse number="24">Yanzu, ina farin ciki saboda wuyar da nake sha dominku, don ta wurin wuyan nan zan cika abin da ya rage na wuyar da Kiristi ya sha saboda jikinsa, wato ikkilisiya.</verse>
				<verse number="25">Na zama mai hidimar ikkilisiya bisa ga aikin nan da Allah ya ba ni amana saboda ku, domin in sanar da maganar Allah sosai.</verse>
				<verse number="26">Wannan magana da nake gaya muku asiri ne da yake a ɓoye tun zamanai masu yawa, wanda yanzu aka bayyana ga tsarkaka.</verse>
				<verse number="27">Allah ya yi haka domin ya so ku Alʼummai ku gane abubuwan ban mamakinsa da kuma asirinsa mai ɗaukaka. Wannan asirin kuwa shi ne: Kiristi yana zama a cikinku, shi ne kuma begenku na samun rabo a cikin ɗaukakarsa.</verse>
				<verse number="28">Saboda haka koʼina muka tafi, muna shela, muna gargaɗi, muna kuma koyar da kowa da dukan hikima, don mu miƙa kowa cikakke a cikin Kiristi.</verse>
				<verse number="29">Don haka ne ina fama, ina kuma ƙoƙari da duk ƙarfin nan da Kiristi ya ba ni.</verse>
			</chapter>
			<chapter number="2">
				<verse number="1">Ina so ku san irin famar da nake yi saboda ku da kuma waɗanda suke a Lawodiseya, da kuma saboda dukan waɗanda ba su taɓa ganina ido da ido ba.</verse>
				<verse number="2">Manufata ita ce a ƙarfafa su su kuma zama ɗaya a cikin ƙauna. Ina so su kasance da cikakken ƙarfin hali domin suna da cikakken fahimtar asirin Allah, wato, Kiristi kansa.</verse>
				<verse number="3">Kiristi ne ya sa a san asirin Allah.</verse>
				<verse number="4">Ina faɗa muku wannan ne don kada wani yǎ ruɗe ku da daɗin baki.</verse>
				<verse number="5">Gama ko da yake ba na nan tare da ku a cikin jiki, ina tunaninku kullum, ina kuma farin ciki da gani kuna rayuwa yadda ya kamata, kuna kuma dāgewarku a kan bangaskiyarku a cikin Kiristi.</verse>
				<verse number="6">To, da yake kun karɓi Kiristi Yesu a matsayin Ubangiji, sai ku ci gaba da rayuwa a cikinsa,</verse>
				<verse number="7">ku tsaya daram ku kuma ginu a cikinsa, ku sami ƙarfafawa a cikin bangaskiya kamar yadda aka koya muku, kuna kuma cike da godiya.</verse>
				<verse number="8">Ku lura kada wani yǎ ruɗe ku da ilimin banza da wofi. Wannan koyarwa ta mutane ce kawai. Ta fito daga ikokin wannan duniya ne ba daga Kiristi ba.</verse>
				<verse number="9">Kiristi yana da halin Allah,</verse>
				<verse number="10">an kuma maida ku cikakku a cikin Kiristi, wanda yake shi ne kai a kan kowane iko da kuma hukuma.</verse>
				<verse number="11">A cikinsa ne kuma aka yi muku kaciya, ba kuwa yin mutum ba, amma wadda Kiristi ya yi muku, ta wurin tuɓe halinku na mutuntaka.</verse>
				<verse number="12">Da yake an binne ku tare da shi cikin baftisma haka kuma aka tashe ku tare da shi ta wurin bangaskiyarku a cikin ikon Allah, wanda ya tashe shi daga matattu.</verse>
				<verse number="13">Kun zama matattu saboda ku masu zunubi ne kuma saboda halin zunubanku aka ware. Saʼan nan Allah ya sa kuka rayu tare da Kiristi. Ya gafarta mana dukan zunubanmu.</verse>
				<verse number="14">Ya soke rubutacciyar doka tare da ƙaʼidodinta, wadda take gāba da mu, take kuma hammaya da mu; ya kuma kawar da ta, ya kafe ta a kan gicciye.</verse>
				<verse number="15">Bayan ya ƙwace makaman ikoki da hukumomi, ya kunyata su a sarari, ya ci nasara a bisansu ta wurin gicciye.</verse>
				<verse number="16">Saboda haka kada ku bar wani yǎ shariʼanta ku a kan abin da kuke ci ko sha, ko bisa ga abin da ya shafi wani bikin addini, ko bikin Sabon Wata ko na ranar Asabbaci.</verse>
				<verse number="17">Waɗannan su ne hoton abubuwan da za su zo; amma Kiristi ne ainihinsu.</verse>
				<verse number="18">Kada ku yarda wani yǎ ɓata ku, cewa shi wani abu ne don ya ga wahayi. Irin mutumin nan yakan nuna ƙasƙancin kai na ƙarya, yǎ kuma ce yana yi wa malaʼiku sujada. Irin mutumin nan yana kumbura kansa ba dalili, sai son zuciya irin na halin mutuntaka.</verse>
				<verse number="19">Ya yanke dangantaka da Kiristi wanda yake kai, wanda ta gare shi ne dukkan jiki yake a haɗe, yake tsaye ta wurin taimakon gaɓoɓi da jijiyoyi, yana kuma girma kamar yadda Allah yake sa yǎ yi girma.</verse>
				<verse number="20">Kun mutu tare da Kiristi. Yanzu ƙaʼidodin wannan duniya ba su da iko a kanku. Don me kuke zama har yanzu kamar ku nasu ne? Kuna biyayya da umarnansu cewa:</verse>
				<verse number="21">“Kada ka kama! Kada ka ɗanɗana! Kada ka taɓa”?</verse>
				<verse number="22">Irin waɗannan dokoki suna magana a kan abubuwan da ba sa daɗewa. Su ayyukan mutane ne, sun kuma fito daga koyarwar mutane.</verse>
				<verse number="23">Yin biyayya da irin waɗannan ƙaʼidodi za su yi kamar su ne abu mafi kyau da za a yi. Sukan yi kamar suna sa a ƙaunaci Allah sosai a kuma kasance da sauƙinkai a kuma kasance da kamunkai. Amma ba su da wani iko a kan shaʼawace shaʼawacenmu.</verse>
			</chapter>
			<chapter number="3">
				<verse number="1">Da yake an tashe ku tare da Kiristi, sai ku sa zukatanku a kan abubuwan da suke sama, inda Kiristi yake zaune a hannun dama na Allah.</verse>
				<verse number="2">Ku sa hankulanku a kan abubuwan sama, ba kan abubuwan duniya ba.</verse>
				<verse number="3">Gama kun mutu, ranku yanzu kuwa yana ɓoye tare da Kiristi a cikin Allah.</verse>
				<verse number="4">Saʼad da Kiristi, wanda shi ne ranku, ya bayyana, ku ma za ku bayyana tare da shi cikin ɗaukaka.</verse>
				<verse number="5">Saboda haka, sai ku fid da duk wani abin da yake kawo shaʼawa a zukatanku: fasikanci, ƙazanta, shaʼawa, muguwar shaʼawa, da kuma kwaɗayi wanda shi ma bautar gumaka ne.</verse>
				<verse number="6">Gama fushin Allah zai sauko a kan masu aikata waɗannan.</verse>
				<verse number="7">Dā kun yi waɗannan abubuwa, saʼad da rayuwar tana cikin duniya mai wannan hali.</verse>
				<verse number="8">Amma yanzu dole ku raba kanku da dukan ire-iren abubuwan nan. Ku daina fushi, ku daina ƙiyayya da ƙeta. Ku bar ɓatan suna da kuma ƙazamar magana daga leɓunanku.</verse>
				<verse number="9">Kada ku yi wa juna ƙarya, da yake kun tuɓe tsohon halinku tare da ayyukansa.</verse>
				<verse number="10">Yanzu kowannenku ya zama sabon mutum wanda ake ci gaba da sabuntawa yayinda kuke ƙara sani game da Kiristi wanda ya halicce wannan sabon mutum a cikinku.</verse>
				<verse number="11">A wannan sabuwar rayuwa babu bambanci ko kai Baʼalʼumme ne ko Bayahude, mai kaciya ne ko marar kaciya, bare, baƙauye, bawa ne ko ʼyantacce, gama Kiristi shi ne kome, kuma yana cikin kome.</verse>
				<verse number="12">Da yake Allah ya mai da ku zaɓaɓɓu, tsarkaka, ƙaunatattu, sai ku dinga jin tausayin juna, kuna yin alheri, kuna nuna tawaliʼu da sauƙinkai da jimrewa.</verse>
				<verse number="13">Ku rika yin haƙuri da juna kuna kuma gafarta wa juna duk wani laifin da wani ya yi muku. Ku gafarta kamar yadda Ubangiji ya gafarce ku.</verse>
				<verse number="14">Fiye da waɗannan duka, ku yi ƙaunar juna, gama ƙauna ce take haɗa kome gaba ɗaya.</verse>
				<verse number="15">Ku bar salamar Kiristi ta yi mulki a zukatanku, da yake a matsayin gaɓoɓin jiki ɗaya an kira ku ga salama. Ku zama masu godiya.</verse>
				<verse number="16">Ku bar maganar Kiristi ta zauna a cikinku a yalwace yayinda kuke koya, kuna kuma yi wa juna gargaɗi da dukan hikima, da kuma yayinda kuke waƙoƙin zabura, waƙoƙi da waƙoƙin ruhaniya tare da godiya a zukatanku ga Allah.</verse>
				<verse number="17">Kuma komene ne kuke yi, ko cikin magana ko cikin ayyuka, ku yi shi duka a cikin sunan Ubangiji Yesu, kuna yin godiya ga Allah Uba ta wurinsa.</verse>
				<verse number="18">Mata, ku yi biyayya ga mazanku, yadda ya dace cikin Ubangiji.</verse>
				<verse number="19">Maza, ku ƙaunaci matanku kada ku nuna musu hali marar tausayi.</verse>
				<verse number="20">ʼYaʼya, ku yi biyayya ga iyayenku cikin kome, gama wannan yakan gamshi Ubangiji.</verse>
				<verse number="21">Ubanni, kada ku matsa wa yaranku lamba, don kada su fid da zuciya.</verse>
				<verse number="22">Bayi, ku yi biyayya ga iyayengijinku na duniya cikin kome; kada ku yi aikin ganin ido kamar masu neman yabon mutane, sai dai ku yi aiki tsakaninku da Allah, kamar masu tsoron Ubangiji.</verse>
				<verse number="23">Komene ne kuke yi, ku yi shi da dukan zuciyarku, sai ka ce ga Ubangiji kuke yi, ba ga mutum ba.</verse>
				<verse number="24">Kun san cewa zai ba ku gādo a matsayin ladanku. Ubangiji Kiristi ne fa kuke bauta wa.</verse>
				<verse number="25">Duk wanda ya yi laifi, za a sāka masa don laifinsa, babu sonkai.</verse>
			</chapter>
			<chapter number="4">
				<verse number="1">Masu bayi, ku riƙe bayinku da kyau da kuma daidai, domin kun san cewa ku ma kuna da Ubangiji a sama.</verse>
				<verse number="2">Ku nace da yin adduʼa, kuna zaman tsaro da kuma godiya.</verse>
				<verse number="3">Ku kuma yi mana adduʼa, mu ma, don Allah yǎ buɗe ƙofa saboda saƙonmu, don mu iya yin shelar asirin Kiristi, wanda saboda shi nake cikin sarƙoƙi.</verse>
				<verse number="4">Ku yi adduʼa yadda zan yi shelarsa, yadda ya kamata.</verse>
				<verse number="5">Ku zama masu hikima a yadda kuke maʼamala da waɗanda suke ba masu bi ba; ku kuma yi amfani da kowane zarafi.</verse>
				<verse number="6">Bari maganarku kullum ta zama da ladabi da kuma daɗin ji, domin ku san amsar da ta dace ku ba wa kowa.</verse>
				<verse number="7">Tikikus shi ne ƙaunataccen ɗanʼuwan nan, wanda ya yi aiki da aminci a hidimar Ubangiji tare da mu, zai kuwa faɗa muku dukan labari game da ni.</verse>
				<verse number="8">Ina aikansa domin yǎ ƙarfafa ku ta wurin faɗa muku yadda muke a nan.</verse>
				<verse number="9">Yana zuwa tare da Onesimus, ƙaunatacce da kuma amintaccen mai bin nan, wanda yake ɗaya daga cikinku. Za su gaya muku dukan abin da yake faruwa a nan.</verse>
				<verse number="10">Aristarkus yana a kurkuku tare ni. Yana gaishe ku, haka ma Markus, wanda kakansa ɗaya ne da Barnabas. (Shi ne na riga na yi magana a kansa, na ce muku in ya zo, ku karɓe shi hannu biyu-biyu).</verse>
				<verse number="11">Yesu (wannan da muke kira Yustus) shi ma yana gaisuwa. Waɗannan ne kaɗai Yahudawa masu bi a cikin abokan aikina saboda mulkin Allah. Sun kuma zama da taimako a gare ni.</verse>
				<verse number="12">Efafaras naku, mai hidimar Kiristi Yesu, yana gaisuwa. Kullum yana adduʼa dominku sosai, don ku san cikakken abin da Allah yake so ku yi don kuma ku yi shi cikakke.</verse>
				<verse number="13">Na tabbatar muku, cewa yana aiki ƙwarai dominku da kuma domin waɗanda suke a Lawodiseya da Hiyerafolis.</verse>
				<verse number="14">Luka ƙaunataccen likitan nan, da kuma Demas suna gaishe ku.</verse>
				<verse number="15">Ku miƙa gaisuwata ga ʼyanʼuwan da suke a Lawodiseya, musamman ga Nimfa da kuma ikkilisiyar da take taru a gidanta.</verse>
				<verse number="16">Bayan an karanta muku wannan wasiƙa, ku tabbata an karanta ta kuma a ikkilisiyar Lawodiseyawa; ku ma ku karanta wasiƙar da ta zo daga Lawodiseya.</verse>
				<verse number="17">Ku faɗa wa Arkiffus yǎ tabbata ya ƙarasa aikin da ya karɓa cikin Ubangiji.</verse>
				<verse number="18">Ni Bulus ne nake rubuta muku wannan gaisuwa da hannuna. Ku tuna da sarƙoƙina. Alherin Allah yǎ kasance tare da ku.</verse>
			</chapter>
		</book>
		<book number="52">
			<chapter number="1">
				<verse number="1">Wasiƙa daga Bulus, Sila da Timoti, zuwa ga ikkilisiyar Tassalonikawa ta Allah Uba da Ubangiji Yesu Kiristi: Alheri da salama zuwa gare ku.</verse>
				<verse number="2">Kullum muna gode wa Allah dominku duka, muna ambatonku cikin adduʼoʼinmu.</verse>
				<verse number="3">Muna tunawa da aikinku ba fasawa a gaban Allah da Ubanmu ta wurin bangaskiya, da famar da kuke yi domin ƙauna, da kuma begenku marar gushewa ga Ubangijinmu Yesu Kiristi.</verse>
				<verse number="4">Gama mun sani, ʼyanʼuwa, ƙaunatattu na Allah, cewa ya zaɓe ku,</verse>
				<verse number="5">domin bishararmu ba ta zo gare ku da kalmomi kawai ba, amma da iko, da Ruhu Mai Tsarki, da kuma cikakken tabbaci. Kun san irin rayuwar da muka yi a cikinku don amfaninku.</verse>
				<verse number="6">Har kuka zama masu koyi da mu da kuma Ubangiji; duk da tsananin wahala, kuka karɓi saƙon nan da farin ciki wanda Ruhu Mai Tsarki ya bayar.</verse>
				<verse number="7">Ta haka kuwa kuka zama gurbi ga dukan masu bi a Makidoniya da Akayya.</verse>
				<verse number="8">Saƙon Ubangiji ya fito daga gare ku ne ba a Makidoniya da Akayya kaɗai ba— bangaskiyarku ga Allah ta zama sananne koʼina. Saboda haka ba ma bukata mu faɗa wani abu a kai,</verse>
				<verse number="9">gama su kansu su suke ba da labari irin karɓar da kuka yi mana. Suna faɗin yadda kuka juyo ga Allah daga gumaka don ku bauta wa Allah rayayye da kuma na gaskiya,</verse>
				<verse number="10">ku kuma jira dawowar Ɗansa daga sama, wanda ya tasa daga matattu-Yesu, wanda ya cece mu daga fushi mai zuwa.</verse>
			</chapter>
			<chapter number="2">
				<verse number="1">Kun sani, ʼyanʼuwa, cewa ziyararmu a gare ku ba ta zama a banza ba.</verse>
				<verse number="2">Mun riga mun sha wahala, aka kuma zage mu a Filibbi, kamar yadda kuka sani, amma da taimakon Allahnmu muka yi ƙarfin hali muka sanar muku bishararsa duk da matsananciyar gāba.</verse>
				<verse number="3">Gama roƙon da muke yi bai fito daga kuskure ko munafunci ba, ba kuwa ƙoƙari muke yi mu yaudare ku ba.</verse>
				<verse number="4">A maimako haka, muna magana ne kamar mutanen da Allah ya amince yǎ danƙa musu amanar wannan bishara. Ba ma ƙoƙari mu gamshi mutane sai dai Allah, mai auna zukatanmu.</verse>
				<verse number="5">Kun san ba ma taɓa yin daɗin baki ko mu yi ƙoƙarin kasance da halin kwaɗayin da muke ɓoyewa, Allah shi ne shaidarmu.</verse>
				<verse number="6">Ba ma neman yabo daga wurin mutane, ko a gare ku, ko ga waɗansu. A matsayinmu na manzannin Kiristi da mun so, da mun nawaita muku,</verse>
				<verse number="7">amma muka kasance masu sauƙinkai a cikinku, kamar yadda mahaifiya take lura da ƙananan ʼyaʼyanta.</verse>
				<verse number="8">Muka ƙaunace ku ƙwarai har muka ji daɗin bayyana muku, ba bisharar Allah kaɗai ba amma har rayukanmu ma, domin kun zama ƙaunatattu a gare mu.</verse>
				<verse number="9">Ba shakka kuna iya tunawa, ʼyanʼuwa, famarmu da kuma wahalarmu; mun yi aiki dare da rana don kada mu zama nauyi wa wani yayinda muke muku waʼazin bisharar Allah.</verse>
				<verse number="10">Ku shaidu ne, haka ma Allah, na yadda muka yi zaman tsarki, adalci da kuma marar aibi a cikinku, ku da kuka ba da gaskiya.</verse>
				<verse number="11">Gama kun san cewa mun bi da kowannenku yadda mahaifi yakan yi da ʼyaʼyansa,</verse>
				<verse number="12">muna ƙarfafa ku, muna taʼazantar da ku, muna kuma gargaɗe ku ku yi rayuwar da za ta cancanci Allah, wanda ya kira ku zuwa mulkinsa da kuma ɗaukakarsa.</verse>
				<verse number="13">Muna kuma gode wa Allah ba fasawa domin, saʼad da kuka karɓi maganar Allah, wadda kuka ji daga gare mu, kun karɓe ta ba kamar maganar mutane ba, sai dai kamar yadda take, maganar Allah wadda take aiki a cikinku ku da kuka ba da gaskiya.</verse>
				<verse number="14">Gama ku, ʼyanʼuwa, kun zama masu koyi da ikkilisiyoyin Allah a Yahudiya waɗanda suke cikin Kiristi Yesu: Kun sha wahala a hannun mutanen ƙasarku kamar yadda ikkilisiyoyin nan ma suka sha a hannun Yahudawa,</verse>
				<verse number="15">waɗanda suka kashe Ubangiji Yesu da annabawa suka kuma kore mu. Ba sa yin aikin da Allah yake so, masu gāba ne kuwa da dukan mutane</verse>
				<verse number="16">suna ƙoƙarin hana mu yin magana ga Alʼummai don kada su sami ceto. Ta haka kullum suke ƙara tara tsibin zunubansu. Fushin Allah ya aukar musu a ƙarshe.</verse>
				<verse number="17">Amma, ʼyanʼuwa, saʼad da aka raba mu da ku na ɗan lokaci (a jiki, ba a tunani ba), daga cikin marmarinmu mai tsanani mun yi duk abin da muke iya yi mu gan ku.</verse>
				<verse number="18">Gama mun so mu zo wurinku-tabbatacce ni, Bulus, na yi ƙoƙari sau da sau-amma Shaiɗan ya hana mu.</verse>
				<verse number="19">Gama mene ne begenmu, farin cikinmu, ko kuma rawanin da zai zama mana abin ɗaukaka a gaban Ubangijinmu Yesu saʼad da ya dawo? Ba ku ba ne?</verse>
				<verse number="20">Hakika, ku ne ɗaukakarmu da kuma farin cikinmu.</verse>
			</chapter>
			<chapter number="3">
				<verse number="1">Saboda haka da muka kāsa ɗaurewa, sai muka ga ya fi kyau a bar mu a Aten mu kaɗai.</verse>
				<verse number="2">Muka aiki Timoti, wanda yake ɗanʼuwanmu da kuma abokin aikin Allah a cikin yaɗa bisharar Kiristi, don yǎ gina ku yǎ kuma ƙarfafa ku cikin bangaskiyarku,</verse>
				<verse number="3">don kada kowa yǎ raunana ta wurin waɗannan gwaje-gwajen. Kun sani sarai cewa an ƙaddara mu don waɗannan.</verse>
				<verse number="4">Gaskiyar ita ce, saʼad da muke tare da ku, mun sha gaya muku cewa za a tsananta mana. Haka kuwa ya faru, kamar dai yadda kuka sani.</verse>
				<verse number="5">Saboda wannan, saʼad da ban iya jimrewa ba, sai na aika domin in sami labarin bangaskiyarku, da fata kada yǎ zama mai jaraban nan ya riga ya jarabce ku, ƙoƙarinmu kuma yǎ zama banza.</verse>
				<verse number="6">Amma ga shi yanzu Timoti ya dawo mana daga wurinku ya kuma kawo labari mai daɗi game da bangaskiyarku da kuma ƙaunarku. Ya faɗa mana yadda kullum kuke da tunani mai kyau a kanmu, yadda kuke marmari ku gan mu, kamar dai yadda mu ma muke marmari mu gan ku.</verse>
				<verse number="7">Saboda haka ʼyanʼuwa, cikin dukan damuwarmu da tsananinmu an ƙarfafa mu game da ku saboda bangaskiyarku.</verse>
				<verse number="8">Gama yanzu tabbatacce muna da rai, da yake kuna nan tsaye daram a cikin Ubangiji.</verse>
				<verse number="9">Wace irin godiya ce za mu yi wa Allah saboda ku a kan dukan farin cikin da muke da shi a gaban Allahnmu ta dalilinku?</verse>
				<verse number="10">Dare da rana muna adduʼa da himma domin mu sāke ganinku, mu kuma ba ku abin da kuka rasa a bangaskiyarku.</verse>
				<verse number="11">Yanzu bari Allahnmu da Ubanmu kansa da kuma Ubangijinmu Yesu yǎ shirya mana hanya mu zo wurinku.</verse>
				<verse number="12">Ubangiji yǎ sa ƙaunarku ta ƙaru ta kuma yalwata ga juna da kuma ga kowa, kamar yadda tamu take muku.</verse>
				<verse number="13">Bari yǎ ƙarfafa zukatanku har ku zama marasa aibi da kuma tsarkaka a gaban Allahnmu da Ubanmu saʼad da Ubangijimmu Yesu ya dawo tare da dukan tsarkakansa.</verse>
			</chapter>
			<chapter number="4">
				<verse number="1">A ƙarshe, ʼyanʼuwa, mun umarce ku yadda za ku yi rayuwa domin ku gamshi Allah, kamar yadda kuke yi. Yanzu muna roƙonku muna kuma gargaɗe ku a cikin Ubangiji Yesu ku yi haka sau da sau.</verse>
				<verse number="2">Gama kun san umarnan da muka ba ku ta wurin ikon Ubangiji Yesu.</verse>
				<verse number="3">Nufin Allah ne a tsarkake ku: cewa ku guje wa fasikanci;</verse>
				<verse number="4">don kowannenku yǎ koya yadda zai kame kansa a hanyar da take mai tsarki, mai mutunci kuma,</verse>
				<verse number="5">ba cikin muguwar shaʼawa kamar ta marasa bangaskiya, waɗanda ba su san Allah ba;</verse>
				<verse number="6">cikin wannan alʼamari kuwa kada wani yǎ yi wa ɗanʼuwansa laifi ko yǎ cuce shi. Ubangiji zai hukunta mutane saboda dukan irin waɗannan zunubai, kamar yadda muka riga muka gaya muku, muka kuma yi muku gargaɗi.</verse>
				<verse number="7">Gama Allah bai kira mu ga zaman marasa tsarki ba, sai dai ga zaman tsarki.</verse>
				<verse number="8">Saboda haka, duk wanda ya ƙi wannan umarni ba mutum ne ya ƙi ba sai ko Allah, wanda ya ba ku Ruhunsa Mai Tsarki.</verse>
				<verse number="9">Yanzu kuwa game da ƙaunar ʼyanʼuwa, ba ma bukata mu rubuta muku, gama ku kanku Allah ya riga ya koya muku ku ƙaunaci juna.</verse>
				<verse number="10">Gaskiyar kuwa ita ce, kuna ƙaunar dukan ʼyanʼuwa koʼina a Makidoniya. Duk da haka muna ƙara gargaɗe ku, ʼyanʼuwa, ku yi haka sau da sau.</verse>
				<verse number="11">Ku mai da wannan burinku na yi natsattsiyar rayuwa, kuna mai da hankali ga shaʼanin da yake gabanku, kuna kuma yin aiki da hannuwanku, kamar dai yadda muka gaya muku,</verse>
				<verse number="12">don rayuwanku ta kullum ta zama da mutunci ga waɗanda suke na waje don kuma kada ku dogara a kan kowa.</verse>
				<verse number="13">ʼYanʼuwa, ba ma so ku kasance cikin jahilci game da waɗanda suka yi barci, ko kuwa ku yi baƙin ciki kamar sauran mutanen da ba su da bege.</verse>
				<verse number="14">Mun gaskata cewa Yesu ya mutu ya tashi kuma daga matattu, ta haka muka gaskata cewa Allah zai kawo waɗanda suka yi barci a cikinsa tare da Yesu.</verse>
				<verse number="15">Bisa ga maganar Ubangiji kansa, muna gaya muku cewa mu da muke raye har yanzu, waɗanda aka bari har dawowar Ubangiji, tabbatacce ba za mu riga waɗanda suka yi barci tashi ba.</verse>
				<verse number="16">Gama Ubangiji kansa zai sauko daga sama, da umarni mai ƙarfi, da muryar babban malaʼika da kuma busar ƙahon Allah, waɗanda suka mutu kuwa cikin Kiristi za su tashi da farko.</verse>
				<verse number="17">Bayan haka, mu da muke da rai da aka bari, za a ɗauke mu tare da su a cikin gizagizai don mu sadu da Ubangiji a sararin sama. Ta haka za mu kasance tare da Ubangiji har abada.</verse>
				<verse number="18">Saboda haka ku ƙarfafa juna da waɗannan kalmomi.</verse>
			</chapter>
			<chapter number="5">
				<verse number="1">To, ʼyanʼuwa, game da lokatai da ranaku, ba ma bukata mu rubuta muku,</verse>
				<verse number="2">gama kun sani sarai cewa ranar Ubangiji za ta zo kamar ɓarawo da dare.</verse>
				<verse number="3">Yayinda mutane suke cewa, “Akwai salama da zaman lafiya,” hallaka za ta auko musu farat ɗaya, kamar yadda naƙuda take kama mace mai ciki, ba za su kuwa tsira ba.</verse>
				<verse number="4">Amma ku, ʼyanʼuwa, ba kwa cikin duhu da wannan rana za ta zo muku ba zato kamar ɓarawo.</verse>
				<verse number="5">Dukanku ʼyaʼyan haske ne da kuma ʼyaʼyan rana. Mu ba mutanen dare ko na duhu ba ne.</verse>
				<verse number="6">Saboda haka fa, kada mu zama kamar saura, waɗanda suke barci, sai dai mu zama masu tsaro da masu kamunkai.</verse>
				<verse number="7">Gama masu barci, da dad dare suke barci, masu sha su bugu kuwa, da dad dare suke buguwa.</verse>
				<verse number="8">Amma da yake mu na rana ne, bari mu zama masu kamunkai, sanye da bangaskiya da ƙauna kamar sulke, begen cetonmu kuma kamar hular kwano.</verse>
				<verse number="9">Gama Allah bai naɗa mu don mu sha fushi ba, sai dai mu sami ceto ta wurin Ubangijinmu Yesu Kiristi.</verse>
				<verse number="10">Ya mutu saboda mu domin, ko muna a faɗake ko muna barci, mu kasance tare da shi.</verse>
				<verse number="11">Saboda haka ku ƙarfafa juna ku kuma gina juna, kamar dai yadda kuke yi.</verse>
				<verse number="12">To, muna roƙonku, ʼyanʼuwa, ku girmama waɗanda suke aiki sosai a cikinku, waɗanda suke bisanku cikin Ubangiji da kuma waɗanda suke yin muku gargaɗi.</verse>
				<verse number="13">Ku riƙe su da mutunci sosai cikin ƙauna saboda aikinsu. Ku yi zaman lafiya da juna.</verse>
				<verse number="14">Muna kuma gargaɗe ku, ʼyanʼuwa, ku gargaɗe waɗanda suke zaman banza, ku ƙarfafa masu raunanar zuciya, ku taimaki marasa ƙarfi, ku yi haƙuri da kowa.</verse>
				<verse number="15">Ku tabbata cewa kada kowa yǎ rama mugunta da mugunta, sai dai kullum ku yi ƙoƙarin yin wa juna alheri da kuma dukan mutane.</verse>
				<verse number="16">Ku kasance da farin ciki kullum;</verse>
				<verse number="17">ku ci gaba da yin adduʼa;</verse>
				<verse number="18">ku yi godiya cikin kowane hali, gama wannan shi ne nufin Allah dominku cikin Kiristi Yesu.</verse>
				<verse number="19">Kada ku shaƙe aikin Ruhu;</verse>
				<verse number="20">kada ku rena annabci.</verse>
				<verse number="21">Ku jaraba kome. Ku riƙe abin da yake mai kyau.</verse>
				<verse number="22">Ku yi nesa da kowace mugunta.</verse>
				<verse number="23">Bari Allah da kansa, Allah na salama, yǎ tsarkake ku sarai. Bari dukan ruhunku, ranku, da kuma jikinku su zama marar aibi a dawowar Ubangijinmu Yesu Kiristi.</verse>
				<verse number="24">Wannan wanda ya kira ku mai aminci ne zai kuwa aikata.</verse>
				<verse number="25">ʼYanʼuwa, ku yi mana adduʼa.</verse>
				<verse number="26">Ku gaggai da dukan ʼyanʼuwa da sumba mai tsarki.</verse>
				<verse number="27">Na gama ku da Ubangiji ku sa a karanta wannan wasiƙa ga dukan ʼyanʼuwa.</verse>
				<verse number="28">Alherin Ubangijinmu Yesu Kiristi yǎ kasance tare da ku.</verse>
			</chapter>
		</book>
		<book number="53">
			<chapter number="1">
				<verse number="1">Wasiƙa daga Bulus, da Sila, da Timoti, zuwa ga ikkilisiya ta Tassalonikawa ta Allah Ubanmu da Ubangiji Yesu Kiristi:</verse>
				<verse number="2">Alheri da salama zuwa gare ku daga Allah Uba da kuma Ubangiji Yesu Kiristi.</verse>
				<verse number="3">Dole kullum mu gode wa Allah saboda ku, ʼyanʼuwa, haka kuwa ya dace, domin bangaskiyarku tana girma gaba gaba, ƙaunar da kowannenku yake yi wa juna kuwa tana ƙaruwa.</verse>
				<verse number="4">Saboda haka, a cikin ikkilisiyoyin Allah muna taƙama game da ɗaurewarku da kuma bangaskiyarku cikin dukan tsanani da gwaje-gwajen da kuke sha.</verse>
				<verse number="5">Dukan wannan yana tabbatar cewa hukuncin Allah daidai ne, saboda haka kuma za a lissafta ku a kan kun cancanci mulkin Allah, wanda dominsa ne kuke shan wahala.</verse>
				<verse number="6">Allah mai adalci ne: Zai sāka wa masu ba ku wahala da wahala</verse>
				<verse number="7">yǎ kuma sauƙaƙa muku ku da kuke wahala, har ma da mu. Wannan zai faru saʼad da aka bayyana Ubangiji Yesu daga sama cikin wuta mai ci tare da malaʼikunsa masu iko.</verse>
				<verse number="8">Zai hukunta waɗanda ba su san Allah ba da kuma waɗanda ba su yi biyayya da bisharar Ubangijinmu Yesu ba.</verse>
				<verse number="9">Za a hukunta su da madawwamiyar hallaka a kuma kau da su daga gaban Ubangiji da kuma daga ɗaukakar ikonsa</verse>
				<verse number="10">a ranar da zai dawo don a ɗaukaka shi a cikin mutanensa masu tsarki, yǎ kuma zama abin banmamaki ga dukan waɗanda suka gaskata. Wannan ya haɗa har da ku, domin kun gaskata shaidar da muka yi muku.</verse>
				<verse number="11">Sane da wannan, kullum muna adduʼa saboda ku, don Allahnmu yǎ sa ku cancanci kiransa, ta wurin ikonsa kuma yǎ cika kowace manufarku mai kyau da kuma kowane aikin da bangaskiyarku ta iza.</verse>
				<verse number="12">Muna wannan adduʼa don sunan Ubangijinmu Yesu yǎ sami ɗaukaka a cikinku, ku kuma a cikinsa, bisa ga alherin Allahnmu da na Ubangiji Yesu Kiristi.</verse>
			</chapter>
			<chapter number="2">
				<verse number="1">Game da dawowar Ubangijinmu Yesu Kiristi da game da tattara mu gare shi, muna roƙonku, ʼyanʼuwa,</verse>
				<verse number="2">kada ku yi saurin jijjiguwa ko kuwa hankalinku yǎ tashi ta wurin wani annabci, rahoto ko wasiƙar da an ce daga wurinmu ne, cewa ranar Ubangiji ta riga ta zo.</verse>
				<verse number="3">Kada ku bar wani yǎ ruɗe ku ko ta yaya, gama wannan rana ba za ta zo ba sai an yi tawayen nan an kuma bayyana mutumin tawayen nan, mutumin da aka ƙaddara ga hallaka.</verse>
				<verse number="4">Zai yi gāba yǎ kuma ɗaukaka kansa a bisa kome da ya shafe sunan Allah, ko kuma ake yi wa sujada, domin yǎ kafa kansa a haikalin Allah, yana shelar kansa a kan shi Allah ne.</verse>
				<verse number="5">Ba ku tuna ba cewa saʼad da nake tare da ku nakan gaya muku waɗannan abubuwa?</verse>
				<verse number="6">Yanzu kuwa kun san abin da yake hana shi, wannan yana faruwa ne don a bayyana shi a daidai lokaci.</verse>
				<verse number="7">Gama ikon asirin tawaye ya riga ya fara aiki; sai dai wannan da yake hana shi zai ci gaba da yin haka sai an kau da shi.</verse>
				<verse number="8">Saʼan nan za a bayyana mai tawayen, Ubangiji Yesu kuwa zai hamɓare shi da numfashin bakinsa yǎ kuma hallaka shi da darajar dawowarsa.</verse>
				<verse number="9">Zuwan mai tawayen nan zai zama ta wurin aikin Shaiɗan da aka bayyana cikin kowane irin ayyukan banmamaki, alamu da abubuwan banmamaki na ƙarya,</verse>
				<verse number="10">da kuma cikin kowace irin muguntar da take ruɗin waɗanda suke hallaka. Sun hallaka ne domin sun ƙi su ƙaunaci gaskiya don su sami ceto.</verse>
				<verse number="11">Saboda haka Allah zai aiko musu da babban ruɗu don su gaskata ƙarya</verse>
				<verse number="12">don kuma a hukunta dukan waɗanda ba su gaskata gaskiyar ba sai dai suke jin daɗin mugunta.</verse>
				<verse number="13">Amma dole kullum mu gode wa Allah dominku, ʼyanʼuwa waɗanda Ubangiji ya ƙaunace, domin daga farko Allah ya zaɓe ku don a cece ku ta wurin aikin tsarkakewar Ruhu da kuma ta wurin gaskatawa da gaskiya.</verse>
				<verse number="14">Ya kira ku ga wannan ta wurin bishararmu, don ku sami rabo a cikin ɗaukakar Ubangijinmu Yesu Kiristi.</verse>
				<verse number="15">Saboda haka fa, ʼyanʼuwa, sai ku tsaya daram ku riƙe koyarwar da muka miƙa muku, ko ta wurin maganar baki ko kuma ta wurin wasiƙa.</verse>
				<verse number="16">Ubangijinmu Yesu Kiristi kansa da kuma Allah Ubanmu, wanda ya ƙaunace mu kuma ta wurin alherinsa yǎ ba mu madawwamiyar ƙarfafawa da kyakkyawar bege,</verse>
				<verse number="17">yǎ ƙarfafa zukatanku yǎ kuma gina ku cikin kowane aikin nagari da kuma magana.</verse>
			</chapter>
			<chapter number="3">
				<verse number="1">A ƙarshe, ʼyanʼuwa, ku yi mana adduʼa domin saƙon Ubangiji yǎ yi saurin bazuwa a kuma girmama shi, kamar yadda yake a wurinku.</verse>
				<verse number="2">Ku kuma yi adduʼa yadda za a cece mu daga mugayen mutane masu mugunta, gama ba kowa ba ne yake da bangaskiya.</verse>
				<verse number="3">Ubangiji mai aminci ne, zai ƙarfafa ku, yǎ kuma tsare ku daga mugun nan.</verse>
				<verse number="4">Muna da tabbaci cikin Ubangiji cewa kuna bin umarnai da muka yi muku, za ku kuma ci gaba da yin abubuwan da muka umarta.</verse>
				<verse number="5">Bari Ubangiji yǎ bi da zukatanku ga ƙaunan nan ta Allah da kuma jimirin nan na Kiristi.</verse>
				<verse number="6">A cikin sunan Ubangiji Yesu, muna muku umarni, ʼyanʼuwa, da ku kiyaye kanku daga kowane ɗanʼuwa mai zaman banza da ba ya rayuwa bisa ga koyarwar da kuka karɓa daga wurinmu.</verse>
				<verse number="7">Gama ku kanku kun san yadda ya kamata ku bi gurbinmu. Ba mu yi zaman banza saʼad da muke tare da ku ba,</verse>
				<verse number="8">ba mu kuwa ci abincin kowa ba tare da ba mu biya ba. A maimakon haka, mun yi aiki dare da rana, muna fama muna wahala kuma don kada mu nawaita wa waninku.</verse>
				<verse number="9">Mun yi wannan, ba don ba mu da ʼyancin karɓar irin taimakon nan ba ne, sai dai domin mu zama gurbin da za ku bi.</verse>
				<verse number="10">Ko ma a saʼad da muke tare da ku, mun ba ku wannan umarni cewa: “In mutum ya ƙi yin aiki, kada a ba shi abinci.”</verse>
				<verse number="11">Mun ji cewa waɗansunku suna zaman banza. Ba sa aikin kome; sai shisshigi kurum.</verse>
				<verse number="12">Irin waɗannan mutane muna ba da umarni muna kuma gargaɗe su cikin Ubangiji Yesu Kiristi su natsu su kuma nemi abincin da suke ci.</verse>
				<verse number="13">Game da ku kuma ʼyanʼuwa, kada ku gaji da yin abin da yake daidai.</verse>
				<verse number="14">In wani bai yi biyayya da umarninmu a wannan wasiƙa ba, sai fa ku lura da shi. Kada ku haɗa kai da shi, don yǎ ji kunya.</verse>
				<verse number="15">Duk da haka kada ku mai da shi abokin gāba, sai dai ku gargaɗe shi a matsayin ɗanʼuwa.</verse>
				<verse number="16">Yanzu, bari Ubangiji mai salama kansa yǎ ba ku salama a kowane lokaci da kuma a ta kowace hanya. Ubangiji yǎ kasance tare da ku duka.</verse>
				<verse number="17">Ni, Bulus, nake rubuta wannan gaisuwa da hannuna, wannan ce shaida a kowace wasiƙata, haka nake rubutu.</verse>
				<verse number="18">Alherin Ubangijinmu Yesu Kiristi yǎ kasance tare da ku duka.</verse>
			</chapter>
		</book>
		<book number="54">
			<chapter number="1">
				<verse number="1">Wasiƙa daga Bulus, manzon Kiristi Yesu ta wurin umarnin Allah Mai Cetonmu da kuma na Yesu Kiristi begenmu,</verse>
				<verse number="2">zuwa ga Timoti ɗana na gaske cikin bangaskiya: Alheri, jinƙai da kuma salama daga Allah Uba da Kiristi Yesu Ubangijinmu.</verse>
				<verse number="3">Kamar yadda na gargaɗe ka saʼad da zan je Makidoniya, ka zauna can Afisa domin ka umarci waɗansu mutane kada su koyar da ƙaʼidodin ƙarya nan gaba</verse>
				<verse number="4">ko su ba da kansu ga tatsuniyoyi da ƙididdigar asali marar iyaka. Waɗannan suna kawo faɗa a maimakon aikin Allah-wanda yake ta wurin bangaskiya.</verse>
				<verse number="5">Makasuɗin wannan umarnin dai ƙauna ce, wadda take zuwa daga zuciya mai tsabta da lamiri mai kyau da kuma sahihiyar bangaskiya.</verse>
				<verse number="6">Waɗansu sun bauɗe daga waɗannan alʼamura, suka koma ga maganganu marasa maʼana.</verse>
				<verse number="7">So suke su zama malaman doka, ba tare da fahimtar abin da suke faɗa ba, balle abubuwan da suke ta nacewa a kai.</verse>
				<verse number="8">Mun san cewa doka tana da kyau in an yi amfani da ita yadda ya kamata.</verse>
				<verse number="9">Mun kuma san cewa an yi doka ba domin masu adalci ba sai dai masu tawaye, da marasa biyayya, da marasa bin Allah, da masu zunubi, da marasa tsarkaka, da masu saɓon Allah, da masu kashe iyaye maza da mata, da masu kisankai,</verse>
				<verse number="10">da masu zina da kuma da maza masu kwana da maza, ko mata masu kwana da mata, da masu cinikin bayi da masu ƙarya da kuma masu shaidar ƙarya-da kuma duk wani abin da ya saɓa wa sahihiyar koyarwa,</verse>
				<verse number="11">da take bisa ga bishara mai ɗaukaka ta Allah mai albarka, wadda ya danƙa mini.</verse>
				<verse number="12">Na gode wa Kiristi Yesu Ubangijinmu, wanda ya ba ni ƙarfi, saboda ya amince da ni, har ya sa ni aikinsa.</verse>
				<verse number="13">Ko da yake a dā ni mai saɓo da mai tsanantawa da kuma mai rikici ne, aka nuna mini jinƙai saboda na yi haka cikin jahilci ne da kuma rashin bangaskiya.</verse>
				<verse number="14">An zubo mini alherin Ubangijinmu a yalwace, tare da bangaskiya da ƙaunar da take cikin Kiristi Yesu.</verse>
				<verse number="15">Ga wata magana tabbatacciya wadda ta cancanci cikakkiyar karɓa: Kiristi Yesu ya zo duniya domin ceton masu zunubi-wanda nake mafi muni a cikinsu.</verse>
				<verse number="16">Amma saboda wannan dalilin ne aka nuna mini jinƙai domin ta wurina, mafi zunubi duka, Kiristi Yesu yǎ iya bayyana matuƙar haƙurinsa a matsayin misali ga waɗanda za su gaskata shi su kuma sami rai madawwami.</verse>
				<verse number="17">Bari girma da ɗaukaka su tabbata har abada abadin ga Sarki madawwami, wanda ba ya mutuwa, wanda ba a ganinsa, wanda kuma shi ne kaɗai Allah! Amin.</verse>
				<verse number="18">Timoti, ɗana, na ba ka wannan umarni bisa ga annabce-annabcen da aka yi a dā game da kai, domin ta wurin bin su ka iya yin yaƙi mai kyau,</verse>
				<verse number="19">kana riƙe da bangaskiya da kuma lamiri mai kyau. Gama waɗansu mutane, saboda ƙin kasa kunne ga lamirinsu, suka lalatar da bangaskiyarsu.</verse>
				<verse number="20">Cikinsu kuwa akwai Himenayus da Alekzanda, waɗanda na miƙa ga Shaiɗan don su horo su bar yin saɓo.</verse>
			</chapter>
			<chapter number="2">
				<verse number="1">Da farko dai, ina gargaɗe ku cewa a yi roƙe-roƙe, ana adduʼoʼi, ana yin adduʼa a madadin waɗansu da kuma a yi godiya saboda kowane mutum— </verse>
				<verse number="2">da sarakuna da dukan masu mulki, domin mu zauna lafiya, rai kuma kwance, muna bin Allah sosai a cikin natsuwa.</verse>
				<verse number="3">Wannan yana da kyau, yakan kuma gamshi Allah Mai Cetonmu,</verse>
				<verse number="4">wanda yake so dukan mutane su sami ceto su kuma zo ga sanin gaskiya.</verse>
				<verse number="5">Gama Allah ɗaya ne, matsakanci kuma ɗaya tsakanin Allah da mutane, shi ne kuwa Kiristi Yesu,</verse>
				<verse number="6">wanda ya ba da kansa fansa domin dukan mutane-shaidar da aka bayar a daidai lokaci.</verse>
				<verse number="7">Don haka ne aka sa ni mai waʼazi, da manzo kuma -gaskiya nake faɗa, ba ƙarya ba-na kuma zama malami mai koya wa alʼummai alʼamarin bangaskiya da kuma na gaskiya.</verse>
				<verse number="8">Ina so maza a koʼina su ɗaga hannuwansu masu tsarki cikin adduʼa, ba tare da fushi ko faɗa ba.</verse>
				<verse number="9">Ina kuma so mata su lura su yi wa kansu adon da ya cancanta, da rigunan da suka dace, ba da adon kitso ko sa kayan zinariya ko luʼuluʼu ko kuma tufafi masu tsada ba,</verse>
				<verse number="10">sai dai su yi ayyuka masu kyan da suka dace da matan da suke masu bauta wa Allah.</verse>
				<verse number="11">Ya kamata mace ta riƙa koyo cikin natsuwa da cikakkiyar biyayya.</verse>
				<verse number="12">Ban ba mace izini ta koyar ko ta yi mulki a kan namiji ba; sai dai ta zauna shiru.</verse>
				<verse number="13">Gama Adamu ne aka fara halitta, saʼan nan Hawwaʼu.</verse>
				<verse number="14">Ba kuma Adamu ne aka yaudara ba; macen ce aka yaudara ta kuma zama mai zunubi.</verse>
				<verse number="15">Amma mata Za ta sami ceto za su sami ceto ta wurin haihuwa-in suka ci gaba cikin bangaskiya, ƙauna da kuma tsarki tare da halin sanin ya kamata.</verse>
			</chapter>
			<chapter number="3">
				<verse number="1">Ga wata tabbatacciyar magana: In wani ya sa zuciyarsa a kan zama mai kula da ikkilisiya, yana marmarin yin aiki mai daraja ne.</verse>
				<verse number="2">To, dole mai kula da Ikkilisiya yǎ kasance marar abin zargi, mijin mace guda, mai sauƙinkai, mai kamunkai, wanda ake girmama, mai karɓan baƙi, mai iya koyarwa,</verse>
				<verse number="3">ba mai buguwa ba, ba mai rikici ba sai dai mai hankali, ba mai yawan faɗa ba, ba kuma mai yawan son kuɗi ba.</verse>
				<verse number="4">Dole yǎ iya tafiyar da iyalinsa da kyau, yǎ kuma tabbata cewa ʼyaʼyansa suna yin masa biyayya da ladabin da ya dace.</verse>
				<verse number="5">(In mutum bai san yadda zai tafiyar da iyalinsa ba, yaya zai iya kula da ikkilisiyar Allah?)</verse>
				<verse number="6">Kada yǎ zama sabon tuba, in ba haka zai zama mai girmankai yǎ kuma fāɗa cikin irin hukuncin da ya fāɗo wa Iblis.</verse>
				<verse number="7">Dole kuma yǎ kasance da shaida mai kyau ga waɗanda suke na waje, don kada yǎ zama abin kunya yǎ kuma fāɗa cikin tarkon Iblis.</verse>
				<verse number="8">Haka masu hidima a cikin ikkilisiya; su ma, su zama maza da sun cancanci girmamawa, masu gaskiya, ba masu yawan shan ruwan inabi ba, ba masu kwaɗayin ƙazamar riba ba.</verse>
				<verse number="9">Dole su riƙe asirin bangaskiya su kuma kasance da lamiri mai tsabta.</verse>
				<verse number="10">Dole a fara gwada su tukuna; saʼan nan in ba a sami wani abin zargi game da su ba, sai su shiga aikin masu hidima.</verse>
				<verse number="11">A haka kuma, dole matansu su zama matan da suka cancanci girmamawa, ba masu gulma ba, sai dai masu sauƙinkai da kuma masu aminci a cikin kome.</verse>
				<verse number="12">Dole mai hidimar ikkilisiya yǎ zama mijin mace guda dole kuma yǎ iya tafiyar da ʼyaʼyansa da kuma iyalinsa da kyau.</verse>
				<verse number="13">Waɗanda suke hidima da kyau suna samar wa kansu kyakkyawan suna da kuma cikakken tabbatarwa a cikin bangaskiyarsu cikin Kiristi Yesu.</verse>
				<verse number="14">Ko da yake ina sa zuciya zo wurinka nan ba da daɗewa ba, ina rubuta muka waɗannan umarnai domin,</verse>
				<verse number="15">in na yi jinkiri, za ka san yadda ya kamata mutane su tafiyar da halayensu a cikin jamaʼar Allah, wadda take ikkilisiyar Allah rayayye, ginshiƙi da kuma tushen gaskiya.</verse>
				<verse number="16">Ba shakka, asirin addini da girma yake: Ya bayyana cikin jiki, Ruhu ya nuna shi adali ne, malaʼiku suka gan shi, aka yi waʼazinsa cikin alʼummai, aka gaskata shi a duniya, aka ɗauke shi sama cikin ɗaukaka.</verse>
			</chapter>
			<chapter number="4">
				<verse number="1">Ruhu a sarari ya faɗa cewa a kwanakin ƙarshe waɗansu za su watsar da bangaskiya su bi ruhohi masu ruɗu da kuma abubuwan da aljanu suke koyarwa.</verse>
				<verse number="2">Irin koyarwan nan tana zuwa ne daga waɗansu munafukai maƙaryata, waɗanda aka yi wa lamirinsu kaca-kaca.</verse>
				<verse number="3">Suna hana mutane yin aure suna kuma umarce su kada su ci waɗansu irin abinci, waɗanda Allah ya halitta don waɗanda suka gaskata suka kuma san gaskiya, su karɓa da godiya.</verse>
				<verse number="4">Gama duk abin da Allah ya halitta yana da kyau, kada kuma a ƙi kome in dai an karɓe shi da godiya,</verse>
				<verse number="5">domin an tsarkake shi ta wurin maganar Allah da kuma adduʼa.</verse>
				<verse number="6">In ka nuna wa ʼyanʼuwa waɗannan abubuwa, za ka zama mai hidima mai kyau na Kiristi Yesu, wanda aka goya cikin gaskiyar bangaskiya da kuma koyarwa mai kyau wadda ka bi.</verse>
				<verse number="7">Ka kiyaye kanka daga tatsuniyoyi na rashin tsoron Allah da labarai banza na tsofaffin mata; a maimako, ka hori kanka ga zama mai tsoron Allah.</verse>
				<verse number="8">Gama horon jiki yana da amfani, amma tsoron Allah yana da amfani ga kowane abu, yana da albarka ga rai na yanzu da kuma rai mai zuwa.</verse>
				<verse number="9">Wannan magana tabbatacciya ce wadda ta cancanci cikakkiyar karɓa</verse>
				<verse number="10">(saboda wannan kuwa muke wahala da kuma fama), domin mun sa begenmu ga Allah mai rai, wanda yake Mai Ceton dukan mutane, musamman na waɗanda suka ba da gaskiya.</verse>
				<verse number="11">Ka umarta ka kuma koyar da waɗannan abubuwa.</verse>
				<verse number="12">Kada ka bar wani yǎ rena ka domin kai matashi ne, sai dai ka zama gurbi ga masu bi cikin magana, cikin rayuwa, cikin ƙauna, cikin bangaskiya da kuma cikin zaman tsarki.</verse>
				<verse number="13">Kafin in zo, ka ci gaba da karanta wa mutane Nassi, da yin waʼazi, da kuma koyarwa.</verse>
				<verse number="14">Kada ka yi sakaci da baiwarka, wadda aka ba ka ta wurin saƙon annabci saʼad da ƙungiyar dattawa suka ɗibiya hannuwa a kanka.</verse>
				<verse number="15">Ka yi ƙwazo cikin waɗannan batuttuwa; ka ba da kanka gaba ɗaya gare su, don kowa yǎ ga ci gabanka.</verse>
				<verse number="16">Ka kula da rayuwarka da kuma koyarwarka da kyau. Ka ɗaure a cikinsu, domin in ka yi, za ka ceci kanka da kuma masu sauraronka.</verse>
			</chapter>
			<chapter number="5">
				<verse number="1">Kada ka tsauta wa dattijo, sai dai ka gargaɗe shi a matsayinka. Ka ɗauki samari a matsayin ʼyanʼuwanka,</verse>
				<verse number="2">tsofaffin mata kuwa sai ka ce uwaye, ʼyan mata kuma a matsayin ʼyanʼuwa da matuƙar tsarki.</verse>
				<verse number="3">Ka girmama gwauraye waɗanda suke cikin bukata ta ainihi.</verse>
				<verse number="4">Amma in gwauruwa tana da ʼyaʼya ko jikoki, to, sai su fara koyon yin ayyukan addininsu ga danginsu, ta haka za su sāka wa iyayensu da kakanninsu, gama wannan yakan gamshi Allah.</verse>
				<verse number="5">Gwauruwa wadda ba ta da kowa da zai taimake ta, za ta sa zuciyarta ga Allah, tana roƙo da adduʼoʼi dare da rana gare shi don taimako.</verse>
				<verse number="6">Amma gwauruwar da take zaman jin daɗi, matacciya ce tun tana da rai.</verse>
				<verse number="7">Ka umarce su game da waɗannan abubuwa, don su kasance marasa abin zargi.</verse>
				<verse number="8">In wani bai kula da danginsa ba, musamman iyalinsa na kurkusa, ya mūsunta bangaskiya ke nan, ya kuma fi marar ba da gaskiya muni.</verse>
				<verse number="9">Kada a lasafta gwauruwa cikin jerin gwauraye sai ta wuce shekara sittin, ta kuma yi zaman aminci ga mijinta,</verse>
				<verse number="10">aka kuma san ta sosai saboda ayyuka masu kyau, kamar renon ʼyaʼya, da karɓan baƙi, tana yi wa tsarkaka hidima, tana taimakon waɗanda suke cikin wahala tana kuma ba da kanta ga yin kowane aikin mai kyau.</verse>
				<verse number="11">Game da gwauraye masu ƙuruciya kuwa, kada ka sa su cikin wannan lissafi. Gama saʼad da shaʼawar jikinsu ta kāsa ɗaurewa game da waʼadin da suka yi da Kiristi, sai su so yin aure.</verse>
				<verse number="12">Ta haka suna jawo wa kansu hukunci, saboda sun karya alkawarinsu na farko.</verse>
				<verse number="13">Ban da haka, sukan koyi zaman banza, suna zirga zirga gida gida. Ba kawai sun zama masu zaman banza ba, har ma sun zama masu gulma da masu shisshigi, suna faɗin abubuwan da bai kamata su faɗa ba.</verse>
				<verse number="14">Saboda haka ina ba wa gwauraye masu ƙuruciya shawara su yi aure, su sami ʼyaʼya, su lura da gidajensu kada kuwa su ba abokin gāba zarafin ɓata suna.</verse>
				<verse number="15">Waɗansu dai sun riga sun ɓaude sun bi Shaiɗan.</verse>
				<verse number="16">In mace mai bi tana da gwauraye a iyalinta, ya kamata ta taimake su, kada ta bar wa ikkilisiya wannan nauyi, domin ikkilisiya ta sami zarafin taimakon gwaurayen da suke da bukata ta ainihi.</verse>
				<verse number="17">Dattawan da suka bi da alʼamuran ikkilisiya da kyau sun cancanci girmamawa ninki biyu, musamman waɗanda aikinsu waʼazi ne da kuma koyarwa.</verse>
				<verse number="18">Gama Nassi ya ce, “Kada ka sa wa bijimi takunkumi yayinda yake sussukar hatsi.” da kuma, “Maʼaikaci ya cancanci hakkinsa.”</verse>
				<verse number="19">Kada ka saurari ƙara game da dattijo sai da shaidu biyu ko uku.</verse>
				<verse number="20">Waɗanda suka yi zunubi kuwa a kwaɓe su a fili, don saura su ji tsoro.</verse>
				<verse number="21">Na gama ka da Allah, da Kiristi Yesu, da kuma zaɓaɓɓun malaʼiku, ka kiyaye waɗannan abubuwa ƙwarai da gaske, kada ka nuna bambanci.</verse>
				<verse number="22">Kada ka yi garajen ɗibiya hannuwa, kada kuma ka yi tarayya a cikin zunuban waɗansu. Ka kiyaye kanka da tsarki.</verse>
				<verse number="23">Ka daina shan ruwa kaɗai, yi amfani da ruwan inabi kaɗan saboda cikinka da kuma yawan rashin lafiyarka.</verse>
				<verse number="24">Zunuban waɗansu mutane a fili suke, suna shan gabansu zuwa hukunci; zunuban waɗansu kuwa sukan bi su a baya.</verse>
				<verse number="25">Haka ma ayyuka nagari a fili suke, ko ba ma a fili suke ba, ba a iya ɓoye su.</verse>
			</chapter>
			<chapter number="6">
				<verse number="1">Duk waɗanda suke ƙarƙashin bauta, ya kamata su ɗauki iyayengijinsu a kan sun cancanci girmamawa matuƙa, don kada a ɓata sunan Allah da kuma koyarwarmu.</verse>
				<verse number="2">Waɗanda suke da iyayengiji masu bi, to, kada su yi musu reni domin su ʼyanʼuwa ne. A maimako, sai ma su fi bauta musu, saboda waɗanda suke cin moriyar hidimarsu masu bi ne, ƙaunatattu ne kuma a gare su. Waɗannan su ne abubuwan da za ka koya musu ka kuma gargaɗe su.</verse>
				<verse number="3">In wani yana koyarwar ƙarya bai kuma yarda da sahihiyar koyarwar Ubangijinmu Yesu Kiristi da kuma koyarwa ta tsoron Allah ba,</verse>
				<verse number="4">yana cike da girmankai bai kuma san kome ba. Yana da mugun halin son gardama da muhawwara game da kalmomin da suke kawo kishi, rikici, maganar ƙeta, da mugayen zace zace</verse>
				<verse number="5">da yawan tankiya tsakanin mutane masu mugun hali, waɗanda aka raba su da gaskiya, suke kuma tsammani cewa bin Allah wata hanya ce ta samun kuɗi.</verse>
				<verse number="6">Amma bin Allah da gamsuwa riba ce mai yawa.</verse>
				<verse number="7">Gama ba mu zo duniya da kome ba, ba kuwa za mu fita daga cikinta da kome ba.</verse>
				<verse number="8">In dai muna da abinci da sutura, ai, sai mu gamsu da su.</verse>
				<verse number="9">Mutanen da suke son yin arziki sukan zarme daga jaraba, su fāɗa a cikin tarko, suna mugayen shaʼawace-shaʼawace iri iri na wauta da cutarwa, irin waɗanda suke dulmuyar da mutane, su kai ga lalacewa da hallaka.</verse>
				<verse number="10">Gama son kuɗi shi ne tushen kowane irin mugun abu. Waɗansu mutane, don tsananin son kuɗi, sun bauɗe daga bangaskiya suka kuma jawo wa kansu da baƙin ciki iri iri.</verse>
				<verse number="11">Amma kai, mutumin Allah, ka guji duk wannan, ka kuma nemi adalci, tsoron Allah, bangaskiya, ƙauna, jimrewa da kuma hankali.</verse>
				<verse number="12">Ka yi fama, kyakkyawar fama ta bangaskiya. Ka riƙi rai madawwamin nan, wanda aka kira saboda shi, saʼad da ka yi kyakkyawar shaida a gaban shaidu masu yawa.</verse>
				<verse number="13">Na umarce ka, a gaban Allah mai ba da rai ga kome, da kuma Kiristi Yesu wanda yayinda yake ba da shaida a gaban Buntus Bilatus ya yi kyakkyawar shaida,</verse>
				<verse number="14">ka kiyaye wannan umarni ba tare da wani aibi ko abin zargi ba har yǎ bayyanuwar Ubangijinmu Yesu Kiristi,</verse>
				<verse number="15">wanda Allah zai kawo a daidai lokaci-Allah, mai albarka wanda yake kaɗai Mai Mulki, Sarkin sarakuna da Ubangijin iyayengiji,</verse>
				<verse number="16">wanda shi kaɗai ne marar mutuwa wanda kuma yake zaune cikin hasken da ba ya kusatuwa, wanda babu wanda ya taɓa gani ko zai iya gani. A gare shi girma da iko su tabbata har abada. Amin.</verse>
				<verse number="17">Ka umarci waɗanda suke da arziki a wannan duniya kada su ɗaga kai ko su sa begensu a kan dukiyar da ba ta da tabbaci, sai dai su sa begensu ga Allah, wanda yake ba mu kome a yalwace don jin daɗinmu.</verse>
				<verse number="18">Ka umarce su su yi nagarta, su wadatu cikin ayyuka nagari, su kuma zama masu bayarwa hannu sake da kuma masu niyyar yin taimako.</verse>
				<verse number="19">Ta haka za su ajiye wa kansu dukiya a matsayin tushen mai ƙarfi don tsara mai zuwa, don su riƙi rai wanda yake na hakika.</verse>
				<verse number="20">Timoti, ka lura da abin da aka danƙa maka amana. Ka yi nesa da masu maganganun rashin tsoron Allah da kuma yawan mūsu da ake ƙarya, ake ce da shi ilimi,</verse>
				<verse number="21">wanda waɗansu suka furta kuma ta yin haka suka bauɗe daga bangaskiya. Alheri yǎ kasance tare da ku.</verse>
			</chapter>
		</book>
		<book number="55">
			<chapter number="1">
				<verse number="1">Wasiƙa daga Bulus, manzon Kiristi Yesu ta wurin nufin Allah, bisa ga alkawarin rai wanda yake cikin Kiristi Yesu,</verse>
				<verse number="2">zuwa ga Timoti, ƙaunataccen ɗana: Alheri, jinƙai da salama daga Allah Uba da kuma Kiristi Yesu Ubangijinmu.</verse>
				<verse number="3">Na gode wa Allah wanda nake bauta wa, kamar yadda kakanni-kakannina suka yi da lamiri mai tsabta, yadda kullum dare da rana ina tuna da ku a cikin adduʼoʼina.</verse>
				<verse number="4">Saʼad da na tuna da hawayenka, nakan yi marmarin ganinka, don in cika da farin ciki.</verse>
				<verse number="5">An tunashe ni da sahihiyar bangaskiyarka, wadda a farko ta kasance a cikin kakarka Loyis da kuma mahaifiyarka Yunis yanzu kuwa na tabbata tana cikinka.</verse>
				<verse number="6">Saboda haka, ina so in faɗakar da kai, ka lura baiwan nan ta Allah, wadda take tare da kai ta wurin ɗibiya maka hannuwana.</verse>
				<verse number="7">Gama Allah bai ba mu ruhun tsoro ba, sai dai ruhun iko, na ƙauna da kuma na kamunkai.</verse>
				<verse number="8">Saboda haka kada ka ji kunyar ba da shaida game da Ubangijinmu, ko kuwa ka ji kunyata, ni da nake ɗan sarƙa saboda shi. Sai dai ka haɗa kai tare da ni cikin shan wahala saboda bishara ta wurin ikon Allah,</verse>
				<verse number="9">wanda ya cece mu ya kuma kira mu ga rayuwar tsarki-ba saboda wani abin da muka yi ba sai dai saboda nufinsa da kuma alherinsa. An ba mu wannan alheri cikin Kiristi Yesu tun filʼazal,</verse>
				<verse number="10">amma yanzu an bayyanata ta wurin bayyanuwar Mai Cetonmu, Kiristi Yesu, wanda ya hallaka mutuwa ya kuma kawo rai da rashin mutuwa a sarari ta wurin bishara.</verse>
				<verse number="11">A wannan bishara ce, aka naɗa ni mai shela da manzo da kuma malami.</verse>
				<verse number="12">Shi ya sa nake shan wahalar da nake sha. Duk da haka ba na jin kunya, domin na san wanda na gaskata da shi, na kuma tabbata cewa yana iya kiyaye abin da na danƙa masa amana don wancan rana.</verse>
				<verse number="13">Abin da ka ji daga gare ni, ka kiyaye shi kamar tsarin sahihiyar koyarwa, cikin bangaskiya da ƙauna cikin Kiristi Yesu.</verse>
				<verse number="14">Ka kiyaye kyakkyawar ajiyan nan da aka danƙa maka amana-ka lura da ita da taimakon Ruhu Mai Tsarki wanda yake raye a cikinmu.</verse>
				<verse number="15">Ka san cewa kowa a lardin Asiya ya juya mini baya, har da Figelus da Hermogenes.</verse>
				<verse number="16">Bari Ubangiji yǎ yi wa iyalin Onesiforus jinƙai, domin sau da dama yakan wartsakar da ni, bai kuma ji kunyar sarƙoƙina ba.</verse>
				<verse number="17">A maimakon haka ma, saʼad da yake a Roma, ya neme ni ido a rufe sai da ya same ni.</verse>
				<verse number="18">Bari Ubangiji yǎ sa yǎ sami jinƙai daga Ubangiji a wancan ranar! Ka sani sarai yadda ya taimake ni a hanyoyi dabam-dabam a Afisa.</verse>
			</chapter>
			<chapter number="2">
				<verse number="1">Kai kuma, ɗana, ka yi ƙarfi cikin alherin da yake cikin Kiristi Yesu.</verse>
				<verse number="2">Abubuwan da ka ji na faɗa a gaban shaidu masu yawa kuwa ka danƙa wa amintattun mutane waɗanda su ma za su iya koya wa waɗansu.</verse>
				<verse number="3">Ka jure wa shan wahala tare da mu kamar soja mai kyau na Kiristi Yesu.</verse>
				<verse number="4">Ba wanda yake aikin soja da zai sa kansa a shaʼanin mutumin da ba ya aikin soja-domin yakan so yǎ gamshi wanda ya ɗauke shi soja.</verse>
				<verse number="5">Haka ma, in wani ya yi gasa a matsayi shi ɗan wasa ne, ba ya sami rawanin nasara, sai in ya yi gasar bisa ga dokoki.</verse>
				<verse number="6">Manomi mai aiki sosai ya kamata yǎ zama na fari wajen samun rabon amfanin gona.</verse>
				<verse number="7">Ka yi tunani a kan abin da nake faɗi, gama Ubangiji zai ba ka ganewa cikin dukan wannan.</verse>
				<verse number="8">Ka tuna da Yesu Kiristi, wanda aka ta da shi daga matattu, zuriyar Dawuda, wanda shi ne bisharata,</verse>
				<verse number="9">wadda nake shan wahala har ga ɗaurin sarƙa kamar mai laifi. Amma Maganar Allah ba a ɗaure take ba.</verse>
				<verse number="10">Saboda haka nake jure kome saboda zaɓaɓɓu, domin su ma su sami ceton da yake cikin Kiristi Yesu, tare da madawwamiyar ɗaukaka.</verse>
				<verse number="11">Ga wata magana tabbatacciya: “In muka mutu tare da shi, za mu rayu tare da shi;</verse>
				<verse number="12">in muka jimre, za mu yi mulki tare da shi. In muka yi mūsunsa, shi ma zai yi mūsunmu;</verse>
				<verse number="13">in ba mu da aminci, shi dai mai aminci ne, domin shi ba zai iya mūsun kansa ba.”</verse>
				<verse number="14">Ka riƙa tuna masu da haka, ka kuma gama su da Allah, kada su yi jayayya a kan maganganu, don ba ta da wani amfani, sai ɓad da masu ji kawai take yi.</verse>
				<verse number="15">Ka yi iyakacin ƙoƙarinka ka gabatar da kanka a gaban Allah a matsayin wanda aka amince da shi, maʼaikaci wanda ba shi da dalilin jin kunya wanda kuma yake fassara kalmar gaskiya daidai.</verse>
				<verse number="16">Ka yi nesa da maganganun banza na rashin tsoron Allah, gama waɗanda suka mai da hankali ga yin waɗannan za su ƙara zama marasa tsoron Allah.</verse>
				<verse number="17">Koyarwarsu za ta bazu kamar ruɓaɓɓen gyambo. A cikinsu akwai Himenayus da Filetus,</verse>
				<verse number="18">waɗanda suka bauɗe daga gaskiya. Suna cewa tashin matattu ya riga ya faru, suna kuma ɓata bangaskiyar waɗansu.</verse>
				<verse number="19">Duk da haka, ƙaƙƙarfan tushen nan na Allah yana nan daram, an hatimce shi da wannan rubutu: “Ubangiji ya san waɗanda suke nasa,” da kuma, “Duk wanda ya bayyana yarda ga sunan Ubangiji, to, dole yǎ yi nesa da aikata mugunta.”</verse>
				<verse number="20">A babban gida akwai kayayyakin da ba na zinariya da na azurfa kaɗai ba, amma har da na katako da na yumɓu ma; waɗansu domin hidima mai daraja waɗansu kuwa domin hidima marar daraja.</verse>
				<verse number="21">In mutum ya tsabtace kansa daga na farkon zai zama kayan aikin hidima mai daraja, mai amfani ga Maigida, kuma shiryayye domin yin kowane aiki mai kyau.</verse>
				<verse number="22">Ka yi nesa da mugayen shaʼawace-shaʼawace na ƙuruciya, ka kuma bi adalci, bangaskiya, ƙauna da kuma salama, tare da waɗanda suke kira ga Ubangiji daga zuciya mai tsabta.</verse>
				<verse number="23">Kada wani abu yǎ haɗa ka da gardandamin banza da wofi, domin ka san yadda suke jawo faɗa.</verse>
				<verse number="24">Bai kamata bawan Ubangiji yǎ zama mai neman faɗa ba; a maimako, dole yǎ nuna alheri ga kowa, mai iya koyarwa, mai haƙuri kuma.</verse>
				<verse number="25">Waɗanda suke gāba da shi kuwa dole yǎ yi musu gargaɗi cikin hankali, da fata Allah zai sa su tuba su kai ga sanin gaskiya,</verse>
				<verse number="26">su kuma dawo cikin hankulansu su kuɓuta daga tarkon Iblis, wanda ya sa suka zama kamammu don su aikata nufinsa.</verse>
			</chapter>
			<chapter number="3">
				<verse number="1">Amma fa ka san wannan: Za a yi lokatan shan wahala a kwanakin ƙarshe.</verse>
				<verse number="2">Mutane za su zama masu son kansu, masu son kuɗi, masu taƙama, masu girmankai, masu zage-zage, marasa biyayya ga iyayensu, marasa godiya, marasa tsarki,</verse>
				<verse number="3">marasa ƙauna, marasa gafartawa, masu ɓata sunayen waɗansu, marasa kamunkai, masu ƙeta, marasa ƙaunar nagarta,</verse>
				<verse number="4">masu cin amana, marasa hankali, waɗanda sun cika da ɗaga kai, masu son jin daɗin a maimakon ƙaunar Allah— </verse>
				<verse number="5">suna riƙe da siffofin ibada, amma suna mūsun ikonta. Kada wani abu yǎ haɗa ka da su.</verse>
				<verse number="6">Irin su ne suke saɗaɗawa su shiga gidaje suna rinjayar mata marasa ƙarfin hali, waɗanda zunubai suka sha kansu, mugayen shaʼawace-shaʼawace kuma sun ɗauke hankulansu,</verse>
				<verse number="7">kullum suna koyo amma ba sa taɓa iya yarda da gaskiya.</verse>
				<verse number="8">Kamar dai yadda Yannes da Yamberes suka tayar wa Musa, haka waɗannan mutane ma suke tayar wa gaskiya-mutane masu ɓataccen hankali, waɗanda, in ana zancen bangaskiya ne, to, fa ba sa ciki.</verse>
				<verse number="9">Sai dai ba za su yi nisa ba, don rashin hankalinsu zai bayyana ga kowa, kamar na mutanen nan biyu.</verse>
				<verse number="10">Kai kam, ka san kome game da koyarwata, da halina, da niyyata, bangaskiya, haƙuri, ƙauna, jimiri,</verse>
				<verse number="11">tsanani, shan wahala-irin abubuwan da suka faru da ni a Antiyok, Ikoniyum da kuma Listira, tsananin da na jure. Duk da haka Ubangiji ya cece ni daga dukansu.</verse>
				<verse number="12">Labudda, duk masu niyyar zaman tsarkaka, suna na Kiristi Yesu, za su sha tsanani.</verse>
				<verse number="13">Mugayen mutane da masu ruɗi kuwa, ƙara muni za su riƙa yi, suna yaudara, ana kuma yaudararsu.</verse>
				<verse number="14">Amma kai kam, ka ci gaba da abin da ka koya ka kuma tabbatar, gama ka san waɗanda ka koye su daga gare su,</verse>
				<verse number="15">da kuma yadda tun kana ɗan jinjiri ka san Nassosi masu tsarki, waɗanda suke iya sa ka zama mai hikima zuwa ceto ta wurin bangaskiya cikin Kiristi Yesu.</verse>
				<verse number="16">Dukan Nassi numfashin Allah ne yana kuma da amfani don koyarwa, tsautarwa, gyara da kuma horarwa cikin adalci,</verse>
				<verse number="17">domin mutumin Allah yǎ zama shiryayye sosai saboda kowane kyakkyawan aiki.</verse>
			</chapter>
			<chapter number="4">
				<verse number="1">A gaban Allah da kuma Kiristi Yesu, wanda zai yi wa masu rai da matattu shariʼa, saboda kuma bayyanuwarsa da mulkinsa, ina ba ka umarni:</verse>
				<verse number="2">Ka yi waʼazin Maganar Allah, ka zama a shirye a kullum, ko da zarafi, ko babu zarafi, ka yi gyara, ka kwaɓe, ka kuma ƙarfafa-da matuƙar haƙuri da koyarwa cikin natsuwa.</verse>
				<verse number="3">Gama lokaci yana zuwa da mutane ba za su jure da sahihiyar koyarwa ba. A maimako, don cimma burinsu, za su taro wa kansu malamai masu yawa, domin su faɗi abin da kunnuwansu masu ƙaiƙayi suke so su ji.</verse>
				<verse number="4">Za su juye kunnuwansu daga gaskiya zuwa ga jin tatsuniyoyi.</verse>
				<verse number="5">Amma kai, ka kame kanka ta kowane hali, ka jure shan wahala, ka yi aikin mai bishara, ka cika dukan ayyukan hidimarka.</verse>
				<verse number="6">Gama an riga an tsiyaye ni kamar hadaya ta sha, kuma lokacin tashina ya yi.</verse>
				<verse number="7">Na yi fama mai kyau, na gama tseren, na riƙe bangaskiya.</verse>
				<verse number="8">Yanzu kuwa an ajiye mini rawanin adalci, wanda Ubangiji, Alƙali mai adalci zai ba ni a ranan nan-ba kuwa ni kaɗai ba, amma ga duk waɗanda suka yi marmarin bayyanuwarsa.</verse>
				<verse number="9">Ka yi iyakacin ƙoƙarinka ka zo wurina da sauri,</verse>
				<verse number="10">gama Demas, saboda ƙaunar wannan duniya, ya yashe ni ya tafi Tassalonika. Kirskens ya tafi Galatiya, Titus kuwa ya tafi Dalmatiya.</verse>
				<verse number="11">Luka ne kaɗai yake tare da ni. Ka nemi Markus ku zo tare, domin yana da amfani a gare ni cikin hudimata.</verse>
				<verse number="12">Na aiki Tikikus zuwa Afisa.</verse>
				<verse number="13">Saʼad da za ka dawo, ka zo mini da alkyabbar da na bari a wurin Karbus a Toruwas, da kuma naɗaɗɗun littattafaina, tun ba ma fatun nan masu rubutu ba.</verse>
				<verse number="14">Alekzanda maƙerin ƙarafan nan ya yi mini mugunta ƙwarai. Ubangiji zai sāka masa saboda abin da ya yi.</verse>
				<verse number="15">Kai ma sai ka lura da shi, domin ya yi gāba sosai da saƙonmu.</verse>
				<verse number="16">A lokacin da na kāre kaina da farko, ba wanda ya goyi bayana, sai ma kowa ya yashe ni. Ina fata ba za a lasafta wannan laifi a kansu ba.</verse>
				<verse number="17">Amma Ubangiji ya tsaya tare da ni, ya kuma ba ni ƙarfi, don ta wurina a yi cikakkiyar shelar saƙon har Alʼummai duka su ji. Aka kuma cece ni daga bakin zaki.</verse>
				<verse number="18">Ubangiji zai cece ni daga kowane mugun hari yǎ kuma kai ni mulkinsa na sama lafiya. A gare shi ɗaukaka ta tabbata har abada abadin. Amin.</verse>
				<verse number="19">Ka gai da Firiskila da Akwila da iyalin Onesiforus.</verse>
				<verse number="20">Erastus ya dakata a Korinti, na kuma bar Turofimus cikin rashin lafiya a Melitus.</verse>
				<verse number="21">Ka yi iyakacin ƙoƙarinka ka iso nan kafin damina. Yubulus yana gaishe ka, haka ma Fuden, Lainus, Kalaudiya da kuma dukan ʼyanʼuwa.</verse>
				<verse number="22">Ubangiji yǎ zama tare da ruhunka. Alheri yǎ zama tare da ku.</verse>
			</chapter>
		</book>
		<book number="56">
			<chapter number="1">
				<verse number="1">Wasiƙa daga Bulus, bawan Allah da kuma manzon Yesu Kiristi saboda bangaskiyar zaɓaɓɓu na Allah da kuma sanin gaskiya wadda take kaiwa ga rayuwa ta tsoron Allah— </verse>
				<verse number="2">duk wannan kuwa saboda begen nan ne ga rai madawwami da Allah ya yi alkawari tun filʼazal, shi wanda ƙarya ba ta a gare shi,</verse>
				<verse number="3">da lokacin da Allah ya zaɓa ya cika sai ya bayyana maganarsa a sarari ta wurin waʼazin da aka danƙa mini amana ta wurin umarnin Allah Mai Cetonmu.</verse>
				<verse number="4">Zuwa ga Titus, ɗana na gaske a tarayyarmu cikin bangaskiya: Alheri da salama daga Allah Uba da kuma Kiristi Yesu Mai Cetonmu.</verse>
				<verse number="5">Dalilin da ya sa na bar ka a Kirit shi ne don ka daidaita abubuwan da suka rage da ba a kammala ba, ka kuma naɗa dattawa a kowane gari, yadda na umarce ka.</verse>
				<verse number="6">Dole dattijo yǎ kasance marar aibi, mijin mace guda, mutumin da ʼyaʼyansa masu bi ne waɗanda kuma ba a san su da lalata ko rashin biyayya ba.</verse>
				<verse number="7">Da yake an danƙa wa mai kula da ikkilisiya riƙon amana saboda Allah, dole yǎ zama marar aibi-ba mai girmankai ba, ba mai saurin fushi ba, ba mai buguwa ba, ba mai rikici ba, ba kuma mai son ƙazamar riba ba.</verse>
				<verse number="8">A maimakon haka dole yǎ zama mai karɓan baƙi, mai son abu nagari, mai kamunkai, mai adalci, mai tsarki da kuma natsattse.</verse>
				<verse number="9">Dole yǎ riƙe tabbataccen saƙon nan kan-kan yadda aka koyar, don yǎ iya ƙarfafa waɗansu da sahihiyar koyarwa yǎ kuma ƙaryata waɗanda suke gāba da shi.</verse>
				<verse number="10">Gama akwai ʼyan tawaye da yawa, masu surutun banza da masu ruɗi, musamman ƙungiyar masu kaciya.</verse>
				<verse number="11">Dole a hana su yin magana, domin suna kawo rushewar iyalai ta wurin koyar da abubuwan da bai kamata su koyar ba— don neman ƙazamar riba.</verse>
				<verse number="12">Wani daga cikin annabawansu ma ya ce, “Kiritawa a kullum maƙaryata ne, mugayen dabbobi, ragwaye haɗamammu.”</verse>
				<verse number="13">Wannan shaida gaskiya ce. Saboda haka, sai ka tsauta musu sosai, don su zama sahihai a wajen bangaskiya,</verse>
				<verse number="14">ba za su kuma mai da hankalinsu ga tatsuniyoyin Yahudawa ko ga umarnan waɗanda suke ƙin gaskiya ba.</verse>
				<verse number="15">Ga tsarkaka kuwa, kome mai tsarki ne, amma ga waɗanda suke marasa tsarki da kuma marasa ba da gaskiya, ba abin da yake da tsarki. Gaskiya dai, hankulansu da lamirinsu duk marasa tsarki ne.</verse>
				<verse number="16">Sun ɗauka cewa sun san Allah, amma ta wurin ayyukansu suna mūsunsa. Sun zama abin ƙyama, marasa biyayya, ba su ma isa su yi aiki nagari ba.</verse>
			</chapter>
			<chapter number="2">
				<verse number="1">Dole ka koyar da abin da yake bisa sahihiyar koyarwa.</verse>
				<verse number="2">Ka koya wa tsofaffin maza su kasance masu sauƙinkai, waɗanda suka cancanci girmamawa, masu kamunkai, sahihai wajen bangaskiya, da ƙauna da kuma jimiri.</verse>
				<verse number="3">Haka ma, ka koya wa tsofaffin mata su zama masu bangirma cikin rayuwarsu, ba masu ɓata suna ko masu jarabar shan giya ba, sai dai su zama masu koyar da abin da yake nagari.</verse>
				<verse number="4">Saʼan nan za su iya su koya wa mata masu ƙuruciya su ƙaunaci mazansu da ʼyaʼyansu,</verse>
				<verse number="5">su kasance da kamunkai da kuma tsarki, masu aiki a gida, masu kirki da kuma masu biyayya ga mazansu, don kada wani yǎ rena maganar Allah.</verse>
				<verse number="6">Haka kuma, ka ƙarfafa samari su zama masu kamunkai.</verse>
				<verse number="7">Cikin kowane abu ka zama musu misali mai kyau ta wurin aikata abin da yake nagari. A cikin koyarwarka ka nuna mutunci da ƙwazo</verse>
				<verse number="8">da kuma sahihanci cikin maganar da ba za a iya kushewa ba, domin masu gāba da kai su ji kunya, su kuma rasa wani mugun abin da za su faɗa game da mu.</verse>
				<verse number="9">Ka koya wa bayi su yi wa iyayengijinsu biyayya cikin kowane abu, su yi ƙoƙari su gamshe su, kada su mayar musu da magana,</verse>
				<verse number="10">kada kuma su yi musu sata, sai dai su nuna za a iya amince da su sosai, don ta kowace hanya su sa koyarwa game da Allah Mai Cetonmu ta zama abin ɗaukan hankali.</verse>
				<verse number="11">Gama alherin Allah mai kawo ceto ya bayyana ga dukan mutane.</verse>
				<verse number="12">Yana koya mana mu ce, “Aʼa” ga rashin tsoron Allah da kuma shaʼawace-shaʼawacen duniya, mu kuma yi rayuwa ta kamunkai, ta adalci da kuma ta tsoron Allah a cikin wannan zamani,</verse>
				<verse number="13">yayinda muke sauraron begenmu mai albarka-bayyanuwar ɗaukakar Allahnmu mai girma da kuma Mai Cetonmu, Yesu Kiristi,</verse>
				<verse number="14">wanda ya ba da kansa dominmu don yǎ fanshe mu daga dukan mugunta yǎ kuma tsarkake wa kansa mutanen da suke nasa, waɗanda suke marmarin yin abin da yake nagari.</verse>
				<verse number="15">Waɗannan kam, su ne abubuwan da ya kamata ka koyar, ka ƙarfafa ka kuma tsauta da dukan iko. Kada ka yarda wani yǎ rena ka.</verse>
			</chapter>
			<chapter number="3">
				<verse number="1">Ka tuna wa mutane su zama masu biyayya ga masu mulki da kuma hukumomi, su zama masu biyayya suna kuma a shirye su yi kowane abin da yake mai kyau,</verse>
				<verse number="2">kada su zama masu ɓata sunan kowa, su zama masu salama da kulawa, su kuma zama masu matuƙar tawaliʼu ga dukan mutane.</verse>
				<verse number="3">A wani lokaci can baya mu ma wawaye ne, marasa biyayya, aka ruɗe mu, shaʼawace-shaʼawace da kwaɗayi iri-iri suka ɗaure mu, muka yi zaman ƙiyaya da kishi, aka ƙi mu, mu kuma muka ƙi juna.</verse>
				<verse number="4">Amma da alheri da kuma ƙaunar Allah Mai Cetonmu suka bayyana,</verse>
				<verse number="5">sai ya cece mu, ba saboda abubuwan adalcin da muka aikata ba, sai dai saboda jinƙansa. Ya cece mu ta wurin wankan nan na sāke haihuwa da kuma sabuntawan nan ta Ruhu Mai Tsarki,</verse>
				<verse number="6">wanda ya zubo mana a yalwace ta wurin Yesu Kiristi Mai Cetonmu,</verse>
				<verse number="7">wannan fa domin an kuɓutar da mu ne ta wurin alherinsa, don mu zama magāda masu begen ga rai madawwami.</verse>
				<verse number="8">Wannan magana tabbatacciya ce, ina kuma ina so ka nanata waɗannan abubuwa ƙwarai, domin waɗanda suka dogara ga Allah su himmantu ga aiki mai kyau. Waɗannan abubuwa suna da kyau sosai suna kuma da amfani ga kowane mutum.</verse>
				<verse number="9">Amma ka guji jayayyar banza da ƙididdigar asali da gardandami da faɗace faɗace game da Doka, gama ba su da riba kuma aikin banza ne.</verse>
				<verse number="10">Ka gargaɗe mutumin da yake kawo tsattsaguwa sau ɗaya, ka kuma gargaɗe shi sau na biyu. Bayan haka, kada wani abu yǎ haɗa ka da shi.</verse>
				<verse number="11">Ka dai san cewa irin mutumin nan ya taurare kuma mai zunubi ne; ya yanke wa kansa hukunci.</verse>
				<verse number="12">Da zarar na aika Artemas ko Tikikus zuwa wurinka, sai ka yi iyakacin ƙoƙarinka ka zo wurina a Nikofolis, domin na yanke shawara in ci damina a can.</verse>
				<verse number="13">Ka yi iyakacin ƙoƙarinka ka taimaki Zenas lauyan nan da Afollos a hanyarsu ka kuma tabbata ba su rasa kome ba.</verse>
				<verse number="14">Dole mutanenmu su koyi ba da kansu ga aikata abin da yake nagari, domin su iya biyan bukatunsu na yau da kullum kada kuma su yi rayuwar marar amfani.</verse>
				<verse number="15">Dukan waɗanda suke tare da ni suna gaishe ka. Ka gaggai mini da masoyanmu, masu bangaskiya. Alheri yǎ kasance tare da ku duka.</verse>
			</chapter>
		</book>
		<book number="57">
			<chapter number="1">
				<verse number="1">Wasiƙa daga Bulus, ɗan kurkuku saboda Kiristi Yesu, da kuma Timoti ɗanʼuwanmu, zuwa ga Filemon ƙaunataccen abokinmu da kuma abokin aikinmu,</verse>
				<verse number="2">zuwa kuma ga Affiya ʼyarʼuwarmu, zuwa kuma ga Arkiffus abokin famarmu, da zuwa kuma ga ikkilisiyar da take taruwa a gidanka:</verse>
				<verse number="3">Alheri gare ku da salama daga Allah Ubanmu da kuma Ubangiji Yesu Kiristi.</verse>
				<verse number="4">Kullum nakan gode wa Allahna saʼad da nake tuna da kai cikin adduʼoʼina,</verse>
				<verse number="5">domin ina jin labari bangaskiyarka cikin Ubangiji Yesu da kuma ƙaunarka da kake yi saboda dukan tsarkaka.</verse>
				<verse number="6">Ina adduʼa ka zama mai ƙwazo cikin shaida bangaskiyarka, domin ka sami cikakken fahimta ta kowane abin da yake nagarin da muke da shi cikin Kiristi.</verse>
				<verse number="7">Ƙaunarka ta sa ni farin ciki ƙwarai ta kuma ƙarfafa ni, domin kai, ɗanʼuwa, ka wartsake zukatan tsarkaka.</verse>
				<verse number="8">Saboda haka, ko da yake cikin Kiristi ina iya yin ƙarfin hali in umarce ka ka yi abin da ya kamata,</verse>
				<verse number="9">duk da haka ina roƙonka saboda ƙauna, na fi so in roƙe ka, ni Bulus tsoho, a yanzu kuma ga ni ɗan sarƙa saboda Kiristi Yesu.</verse>
				<verse number="10">Ina roƙonka saboda ɗana Onisemus, wanda ya zama ɗana yayinda nake cikin sarƙoƙi.</verse>
				<verse number="11">Dā kam, ba shi da amfani a gare ka, amma yanzu ya zama da amfani a gare ka da kuma gare ni.</verse>
				<verse number="12">Ina aike shi yǎ koma gare ka-shi da yake zuciyata.</verse>
				<verse number="13">Na so in riƙe shi a wurina a madadinka domin yǎ taimake ni yayinda nake cikin sarƙoƙi saboda bishara.</verse>
				<verse number="14">Sai dai ban so in yi kome ban da yardarka ba, domin kowane alherin da za ka yi, yǎ fito daga zuciyarka, ba na tilas ba.</verse>
				<verse number="15">Wataƙila abin da ya sa aka raba ka da shi na ɗan lokaci ƙanƙani shi ne don ka same shi da amfani— </verse>
				<verse number="16">ba kamar bawa kuma ba, sai dai fiye da bawa, a matsayin ƙaunataccen ɗanʼuwa. Shi ƙaunatacce ne sosai a gare ni amma a gare ka ya ma fi zama ƙaunatacce, kamar mutum da kuma kamar ɗanʼuwa a cikin Ubangiji.</verse>
				<verse number="17">Saboda haka in ka ɗauke ni a kan ni abokin tarayya ne, sai ka marabce shi kamar yadda za ka marabce ni.</verse>
				<verse number="18">In ya yi maka wani laifi ko kuma yana riƙe maka wani bashi, sai ka mai da shi a kaina.</verse>
				<verse number="19">Ni, Bulus, nake rubuta wannan da hannuna. Zan biya ka-kada ma a yi zancen ranka da kake riƙe mini bashi.</verse>
				<verse number="20">Ina fata, ɗanʼuwa, zan sami amfani daga gare ka cikin Ubangiji; ka wartsake zuciyata cikin Kiristi.</verse>
				<verse number="21">Da tabbacin biyayyarka, ina rubuta maka, da sanin za ka yi fiye da abin da na ce.</verse>
				<verse number="22">Abu guda ya rage: Ka shirya mini masauƙi, domin ina bege za a mayar da ni gare ku albarkacin adduʼoʼinku.</verse>
				<verse number="23">Efafaras, abokin tarayyata a kurkuku cikin Kiristi Yesu, yana gaishe ka.</verse>
				<verse number="24">Haka kuma Markus, Aristarkus, Demas da kuma Luka, abokan aikina.</verse>
				<verse number="25">Alherin Ubangiji Yesu Kiristi yǎ kasance da ruhunku.</verse>
			</chapter>
		</book>
		<book number="58">
			<chapter number="1">
				<verse number="1">A dā Allah ya yi wa kakanni-kakanninmu magana ta bakin annabawa a lokatai dabam dabam da kuma a hanyoyi iri iri,</verse>
				<verse number="2">amma a waɗannan kwanaki a ƙarshe ya yi magana da mu ta wurin Ɗansa, wanda ya naɗa magājin dukan abubuwa, wanda kuma ta wurinsa ya halicci duniya.</verse>
				<verse number="3">Ɗan shi ne hasken ɗaukakar Allah, shi ne kuma ainihin kamanninsa, yana riƙe da dukan abubuwa ta wurin kalmarsa mai iko. Bayan ya yi tsarkakewa don zunubai, sai ya zauna a hannun daman Maɗaukaki a sama.</verse>
				<verse number="4">Ta haka yake da fifiko a kan malaʼiku kamar yadda sunan da ya gāda ya fi nasu fifiko.</verse>
				<verse number="5">Gama ga wane daga cikin malaʼikun Allah ya taɓa cewa, “Kai Ɗana ne; yau na zama Uba a gare ka”? Ko kuwa, “Zan zama Ubansa, shi kuma zai zama Ɗana”?</verse>
				<verse number="6">Haka kuma, saʼad da Allah ya kawo ɗan farinsa a duniya, ya ce, “Bari dukan malaʼikun Allah su yi masa sujada.”</verse>
				<verse number="7">Da yake magana game da malaʼiku kuwa ya ce, “Ya mai da malaʼikunsa iska, bayinsa kuma harsunan wuta.”</verse>
				<verse number="8">Amma game da Ɗan, ya ce, “Kursiyinka, Ya Allah, zai kasance har abada abadin, adalci kuma zai zama sandan mulkinka.</verse>
				<verse number="9">Ka ƙaunaci abin da yake daidai, ka kuma ƙi mugunta; saboda haka Allah, Allahnka, ya ɗora ka a bisan abokan zamanka, ta wurin shafan da ya yi maka da man farin ciki.”</verse>
				<verse number="10">Ya kuma ce, “Tun da farko, Ya Ubangiji, ka kafa tushen duniya, sammai kuma aikin hannuwanka ne.</verse>
				<verse number="11">Su za su hallaka, amma kai kana nan; dukansu za su tsufa kamar riga.</verse>
				<verse number="12">Za ka naɗe su kamar mayafi, kamar riga za su sauya. Amma kai ba za ka canja ba, shekarunka kuma ba za su taɓa ƙarewa ba.”</verse>
				<verse number="13">Ga wane daga cikin malaʼiku Allah ya taɓa cewa, “Zauna a hannun damana, sai na sa abokan gābanka su zama matashin sawunka”?</verse>
				<verse number="14">Ashe, dukan malaʼiku ba ruhohi masu hidima ba ne da aka aika don su yi wa waɗanda za su gāji ceto hidima?</verse>
			</chapter>
			<chapter number="2">
				<verse number="1">Dole mu mai da hankali ga abubuwan da muka ji, don kada mu kauce.</verse>
				<verse number="2">Gama in saƙon da aka faɗi ta bakin malaʼiku ya zama tabbatacce, kuma kowane ƙeta umarni da rashin biyayya suka karɓi sakamakonsu da ya dace,</verse>
				<verse number="3">yaya za mu tsira in muka ƙyale irin wannan babban ceto? Wannan ceto, wanda Ubangiji ne ya fara sanar, aka kuma tabbatar mana ta bakin waɗanda suka ji shi.</verse>
				<verse number="4">Allah shi ma ya shaida ta wurin alamu, abubuwan banmamaki da muʼujizai iri-iri, da kuma baye-bayen Ruhu Mai Tsarki da aka rarraba bisa ga nufinsa.</verse>
				<verse number="5">Ba ga malaʼiku ba ne ya sa su yi mulkin duniya mai zuwa, wanda muke magana a kai ba.</verse>
				<verse number="6">Amma akwai wani wurin da wani ya shaida cewa, “Mene ne mutum, da kake tuna da shi, ɗan mutum da kake kula da shi?</verse>
				<verse number="7">Ka sa shi ƙasa kaɗan da darajar malaʼiku; ka naɗa shi da ɗaukaka da girma,</verse>
				<verse number="8">ka kuma sa kome a ƙarƙashin ƙafafunsa.” Ta sa kome a ƙarƙashinsa, Allah bai bar wani abu da bai sa a ƙarƙashinsa ba. Duk da haka a yanzu ba mu ga kowane abu a ƙarƙashinsa ba.</verse>
				<verse number="9">Sai dai muna ganin Yesu, wanda aka mai da shi ƙasa kaɗan da darajar malaʼiku, yanzu kuwa an naɗa shi da ɗaukaka da girma domin yǎ sha wahalar mutuwa, domin ta wurin alherin Allah yǎ ɗanɗana mutuwa saboda kowa.</verse>
				<verse number="10">Ta wurin kawo ʼyaʼya masu yawa zuwa ga ɗaukaka, ya dace cewa Allah, wanda dominsa da kuma ta wurinsa ne kome yake kasancewa, ya sa tushen cetonsu yǎ zama cikakke ta wurin shan wahala.</verse>
				<verse number="11">Da shi wanda yake tsarkake mutane da kuma su waɗanda ake tsarkakewa duk ʼyan iyali ɗaya ne. Saboda haka Yesu ba ya kunyan kiransu ʼyanʼuwansa.</verse>
				<verse number="12">Ya ce, “Zan sanar da sunanka ga ʼyanʼuwana; a gaban jamaʼa zan rera yabonka.”</verse>
				<verse number="13">Har wa yau ya ce, “Zan dogara gare shi.” Ya kuma ce, “Ga ni, da ʼyaʼyan da Allah ya ba ni.”</verse>
				<verse number="14">Da yake ʼyaʼyan suna da nama da jini, shi ma sai ya ɗauki kamanninsu na mutum domin ta wurin mutuwarsa yǎ hallaka wanda yake riƙe da ikon mutuwa-wato, Iblis— </verse>
				<verse number="15">ya kuma ʼyantar da waɗanda dukan rayuwarsu tsoron mutuwa ya riƙe su cikin bauta.</verse>
				<verse number="16">Gama hakika ba malaʼiku ne ya taimaka ba, sai dai zuriyar Ibrahim.</verse>
				<verse number="17">Saboda wannan dole a mai da shi kamar ʼyanʼuwansa ta kowace hanya, domin yǎ zama babban firist mai aminci da mai jinƙai cikin hidima ga Allah, yǎ kuma miƙa hadayar sulhu saboda zunuban mutane.</verse>
				<verse number="18">Domin shi kansa ya sha wahala saʼad da aka gwada shi, yana iya taimakon waɗanda ake yi wa gwaji.</verse>
			</chapter>
			<chapter number="3">
				<verse number="1">Saboda haka, ʼyanʼuwa tsarkaka, waɗanda suke da rabo a kiran nan na sama, ku kafa tunaninku a kan Yesu, manzo da kuma babban firist wanda muke shaidawa.</verse>
				<verse number="2">Ya yi aminci ga wanda ya naɗa shi, kamar yadda Musa ya yi aminci ga dukan gidan Allah.</verse>
				<verse number="3">An ga Yesu ya cancanci girma fiye da Musa, kamar yadda mai ginin gida ya fi gidan daraja.</verse>
				<verse number="4">Gama kowane gida yana da wanda ya gina shi, amma maginin dukan abu Allah ne.</verse>
				<verse number="5">Musa ya yi aminci a matsayin bawa cikin dukan gidan Allah, yana ba da shaida a kan abubuwan da za a faɗa nan gaba.</verse>
				<verse number="6">Amma Kiristi mai aminci ne kamar ɗa a gidan Allah. Mu kuwa gidansa ne, in muka tsaya gabanmu gaɗi da kuma begen da muke taƙama a kai.</verse>
				<verse number="7">Kamar dai yadda Ruhu Mai Tsarki ya ce: “Yau, in kuka ji muryarsa,</verse>
				<verse number="8">kada ku taurare zukatanku, yadda kuka yi a tawayen nan, a lokacin gwaji a hamada,</verse>
				<verse number="9">inda kakanninku suka gwada ni, suka kuma jarraba ni ko da yake a cikin shekaru arbaʼin sun ga abin da na yi.</verse>
				<verse number="10">Shi ya sa na yi fushi da wancan zamani, na kuma ce, ‘Kullum zukatansu a karkace suke, ba su kuma san hanyoyina ba.’</verse>
				<verse number="11">Saboda haka na yi rantsuwa a cikin fushina, ‘Ba za su taɓa shiga hutuna ba.’ ”</verse>
				<verse number="12">Ku lura fa, ʼyanʼuwa, cewa kada waninku yǎ kasance da zuciya mai zunubi marar bangaskiya da takan juye daga bin Allah mai rai.</verse>
				<verse number="13">Sai dai ku ƙarfafa juna kullum, muddin akwai lokacin da ana ce da shi Yau, don kada waninku yǎ zama mai taurin zuciya ta wurin ruɗun zunubi.</verse>
				<verse number="14">Mu masu tarayya ne da Kiristi idan mun riƙe bangaskiyarmu da ƙarfi daga farko har zuwa ƙarshe.</verse>
				<verse number="15">Kamar yadda aka faɗa cewa: “Yau, in kuka ji muryarsa, kada ku taurare zukatanku kamar yadda kuka yi a tawayen nan.”</verse>
				<verse number="16">Su wane ne suka ji suka kuma yi tawaye? Ba su ne duk waɗanda Musa ya bi da su daga Masar ba?</verse>
				<verse number="17">Da su wane ne kuwa ya yi fushi har shekaru arbaʼin? Ba da waɗanda suka yi zunubi, waɗanda suka mutu a hamada ba?</verse>
				<verse number="18">Kuma ga su wane ne Allah ya rantse cewa ba za su taɓa shiga hutunsa ba, in ba ga marasa biyayyan nan ba?</verse>
				<verse number="19">Saboda haka mun ga cewa ba su iya shiga ba, saboda rashin bangaskiyarsu ne.</verse>
			</chapter>
			<chapter number="4">
				<verse number="1">Saboda haka, da yake alkawarin shiga hutunsa yana nan har yanzu, sai mu yi hankali kada waninku yǎ kāsa shiga.</verse>
				<verse number="2">Gama mu ma mun ji an yi mana waʼazin bishara, kamar yadda su ma suka ji; sai dai saƙon da suka ji ba ta amfane su ba, domin waɗanda suka ji ba su karɓe shi da bangaskiya ba.</verse>
				<verse number="3">Mu kam da muka gaskata mu ne muka shiga wannan hutu, kamar yadda Allah ya ce, “Saboda haka na yi rantsuwa cikin fushina, ‘Ba za su taɓa shiga hutuna ba.’ ” Allah ya faɗa haka ko da yake ya riga ya kammala aikinsa tun halittar duniya.</verse>
				<verse number="4">Gama a wani wuri ya yi magana a kan rana ta bakwai cikin waɗannan kalmomi, “A rana ta bakwai kuwa Allah ya huta daga dukan aikinsa.”</verse>
				<verse number="5">Haka kuma a nassin nan ya ce, “Ba za su taɓa shiga hutuna ba.”</verse>
				<verse number="6">Har yanzu dai da sauran dama domin waɗansu su shiga, su kuwa waɗanda aka fara yi wa albishirin nan sun kāsa shiga saboda rashin biyayya.</verse>
				<verse number="7">Saboda haka Allah ya sāke sa wata rana, yana kiranta Yau, bayan wani dogon lokaci Allah ya yi magana ta bakin Dawuda, yadda aka riga aka faɗa: “Yau, in kuka ji muryarsa, kada ku taurare zukatanku.”</verse>
				<verse number="8">Gama da a ce Yoshuwa ya ba su hutu, da Allah bai yi magana daga baya a kan wata rana dabam ba.</verse>
				<verse number="9">Har yanzu, akwai wani hutun Asabbacin da ya rage domin mutanen Allah;</verse>
				<verse number="10">gama duk wanda ya shiga hutun Allah, shi ma yakan huta daga nasa aiki, kamar yadda Allah ya huta daga nasa.</verse>
				<verse number="11">Saboda haka, bari mu yi iyakacin ƙoƙarinmu mu shiga wannan hutu, don kada wani yǎ kāsa ta wurin bin gurbinsu na rashin biyayya.</verse>
				<verse number="12">Maganar Allah tana da rai, tana kuma da ƙarfin aiki. Ta fi kowane takobi mai baki biyu kaifi. Maganarsa takan ratsa har ciki ciki, tana raba rai da ruhu, gaɓoɓi da kuma ɓargon ƙashi; har sai ta tone ainihi wane ne muke.</verse>
				<verse number="13">Babu wani abu cikin dukan halittar da yake ɓoye daga fuskar Allah. Kowane abu a buɗe yake yana kuma a shimfiɗe a idanun wanda dole mu ba da lissafi a gare shi.</verse>
				<verse number="14">Saboda haka, da yake muna da babban firist mai girma wanda ya ratsa sama, Yesu Ɗan Allah, bari mu riƙe bangaskiyan nan wadda muke shaidawa da ƙarfi.</verse>
				<verse number="15">Gama babban firist da muke da shi ba marar juyayin kāsawarmu ba ne, amma muna da wanda aka gwada ta kowace hanya, kamar dai yadda akan yi mana-duk da haka bai yi zunubi ba.</verse>
				<verse number="16">Saboda haka sai mu matso kusa da kursiyin alheri da ƙarfi zuciya, don mu sami jinƙai mu kuma sami alherin da zai taimake mu a lokacin bukata.</verse>
			</chapter>
			<chapter number="5">
				<verse number="1">Akan zaɓi kowane babban firist daga cikin mutane ne, akan kuma naɗa shi domin yǎ wakilce su a kan alʼamuran Allah, domin yǎ miƙa kyautai da hadayu saboda zunubai.</verse>
				<verse number="2">Da yake babban firist ɗin mai kāsawa ne, yana iya bin da jahilai da kuma waɗanda suka kauce hanya, a hankali.</verse>
				<verse number="3">Shi ya sa dole yǎ miƙa hadayu domin zunubansa, da kuma domin zunuban mutane.</verse>
				<verse number="4">Ba wanda yakan kai kansa a wannan matsayi mai girma; sai ko Allah ya kira shi, kamar yadda aka yi wa Haruna.</verse>
				<verse number="5">Haka ma Kiristi bai kai kansa neman ɗaukaka na zama babban firist ba. Allah ne dai ya ce masa, “Kai Ɗana ne; yau na zama Uba a gare ka.”</verse>
				<verse number="6">Ya kuma ya ce a wani wuri, “Kai firist ne na har abada, bisa ga tsarin Melkizedek.”</verse>
				<verse number="7">A lokacin da Yesu ya yi rayuwa a duniya, ya yi adduʼoʼi da roƙe-roƙe tare da kuka mai zafi da kuma hawaye ga wannan wanda yake da ikon cetonsa daga mutuwa, aka kuwa ji shi saboda tsananin bangirman da ya yi.</verse>
				<verse number="8">Ko da yake shi ɗa ne, ya yi biyayya ta wurin shan wahala</verse>
				<verse number="9">kuma da aka mai da shi cikakke, sai ya zama hanyar samun madawwamin ceto ga dukan waɗanda suke masa biyayya.</verse>
				<verse number="10">Allah kuwa ya naɗa shi yǎ zama babban firist, bisa ga tsarin Melkizedek.</verse>
				<verse number="11">Muna da abubuwa masu yawa da za mu faɗa game da wannan batu, sai dai yana da wuya a bayyana, da yake ba ku da saurin ganewa.</verse>
				<verse number="12">Gaskiya, a yanzu ya kamata a ce kun zama malamai, sai ga shi kuna bukatar wani yǎ sāke koya muku abubuwa masu sauƙi game da abin da Allah ya faɗa. Kuna bukatar madara, ba abinci mai ƙauri ba!</verse>
				<verse number="13">Duk wanda yake rayuwa a kan madara, shi kamar jariri ne har yanzu, kuma bai san ainihi mene ne ya dace ba.</verse>
				<verse number="14">Amma abinci mai ƙauri na balagaggu ne, waɗanda suka hori kansu don su bambanta tsakanin nagarta da mugunta.</verse>
			</chapter>
			<chapter number="6">
				<verse number="1">Dole mu yi ƙoƙarin zama balagaggu mu kuma fara tunani game da abubuwan da suka fi koyarwan nan mai sauƙi game da Kiristi. Bai kamata mu ci gaba da magana game da me ya sa dole mu juye daga ayyukan da suke kawo mutuwa da kuma me ya sa za mu kasance da bangaskiya a cikin Allah ba.</verse>
				<verse number="2">Kuma bai kamata mu ci gaba da koyar da umarnai game da baftisma, ɗibiya hannuwa, tashin matattu, da kuma madawwamin hukunci ba.</verse>
				<verse number="3">Da yardar Allah, za mu ci gaba ga ƙarin ganewa.</verse>
				<verse number="4">Waɗanda suka taɓa samun haske, waɗanda suka ɗanɗana kyauta ta sama, waɗanda suka sami rabo cikin Ruhu Mai Tsarki,</verse>
				<verse number="5">waɗanda suka ɗanɗana daɗin maganar Allah da kuma ikokin zamani mai zuwa,</verse>
				<verse number="6">ba ya yiwuwa a sāke kawo su ga tuba in suka kauce, domin suna sāke gicciye Ɗan Allah ke nan suna kuma kunyata shi a gaban jamaʼa.</verse>
				<verse number="7">Ƙasar da take shan ruwan sama da yake fāɗi a kanta kullum da kuma take ba da hatsin da yake da amfani ga waɗanda ake noma dominsu, takan sami albarkar Allah.</verse>
				<verse number="8">Amma ƙasar da take ba da ƙaya da sarƙaƙƙiya ba ta da amfani tana kuma cikin hatsarin laʼana. A ƙarshe za a ƙone ta.</verse>
				<verse number="9">Abokaina, ko da yake muna irin maganan nan, mun tabbata kuna yi abubuwan nan masu kyau da waɗanda suka sami ceto suke yi.</verse>
				<verse number="10">Allah ba marar adalci ba ne. Ba zai manta da aikinku da kuma ƙaunar da kuka nuna masa wajen taimakon mutanensa da kuma ci gaba da taimakonsu da kuke yi ba.</verse>
				<verse number="11">Muna so kowannenku yǎ nuna ƙwazon nan har zuwa ƙarshe, domin ku tabbatar da begenku.</verse>
				<verse number="12">Ba ma so ku zama masu ƙyuya, sai dai ku yi koyi da waɗanda ta wurin bangaskiya da haƙuri suka gāji abin da aka yi alkawari.</verse>
				<verse number="13">Babu wanda ya fi Allah, saboda haka saʼad da ya yi alkawari ga Ibrahim, sai ya rantse da sunansa,</verse>
				<verse number="14">cewa, “Tabbatacce zan albarkace ka in kuma ba ka zuriya mai yawa.”</verse>
				<verse number="15">Haka kuwa bayan Ibrahim ya jira da haƙuri, sai ya karɓi abin da aka yi alkawari.</verse>
				<verse number="16">In mutane za su yi rantsuwa sukan yi haka da wanda ya fi su ne, rantsuwar kuwa takan tabbatar da abin da aka faɗa ta kuma kawo ƙarshen dukan gardama.</verse>
				<verse number="17">Saboda haka da Allah ya so yǎ bayyana nufinsa marar canjawa a sarari ga magādan abin da aka yi alkawari, sai ya tabbatar da shi da rantsuwa.</verse>
				<verse number="18">Allah ba ya karya! Haka ma alkawuransa da rantsuwarsa abubuwa biyu ne da ba a iya canjawa. Mun gudu zuwa wurin Allah domin kāriya. Ya kamata alkawuransa su ƙarfafawa sosai mu riƙe begen nan da yake gabanmu.</verse>
				<verse number="19">Muna da wannan bege kamar anka na rai, kafaffe da kuma tabbatacce. Yana shiga can cikin wuri mai tsarki a bayan labule,</verse>
				<verse number="20">inda Yesu, wanda ya sha gabanmu, ya shiga a madadinmu. Ya zama babban firist na har abada, bisa ga tsarin Melkizedek.</verse>
			</chapter>
			<chapter number="7">
				<verse number="1">Wannan Melkizedek sarkin Salem ne da kuma firist na Allah Mafi Ɗaukaka. Shi ne ya sadu da Ibrahim ya albarkace shi saʼad da Ibrahim ya dawowa daga cin nasara a bisa sarakuna,</verse>
				<verse number="2">Ibrahim kuwa ya ba shi kashi ɗaya bisa goma na kome. Maʼanar sunan Melkizedek ita ce, “Sarkin adalci.” Amma da yake Salem yana nufin “salama,” shi kuma “Sarkin salama” ne.</verse>
				<verse number="3">Ba shi da mahaifi ko mahaifiya, ba shi da asali, ba shi da farko ko ƙarshe, shi dai kamar Ɗan Allah ne kuma firist ne har abada.</verse>
				<verse number="4">Ku dubi irin girman da Melkizedek mana: Ko kakanmu Ibrahim ma ya ba shi kashi ɗaya bisa goma na ganima!</verse>
				<verse number="5">Yanzu doka ta umarci zuriyar Lawi waɗanda suka zama firistoci su karɓi kashi ɗaya bisa goma daga wurin mutane-wato, ʼyanʼuwansu-ko da yake ʼyanʼuwansu zuriyar Ibrahim ne.</verse>
				<verse number="6">Ko da yake Melkizedek ba daga zuriyar Lawi ba ne, duk da haka Ibrahim ya ba shi kashi ɗaya bisa goma na abin da yake da shi, Melkizedek kuwa ya sa masa albarka, shi da aka yi wa alkawarai.</verse>
				<verse number="7">Kowa ya sani cewa na gaba shi yake sa wa na baya albarka.</verse>
				<verse number="8">Firistoci ake ba wa kashi ɗaya bisa goma na abin da mutane suke samu. Amma dukan firistoci sukan mutu, sai dai Melkizedek, kuma nassi ya ce yana da rai.</verse>
				<verse number="9">Ana ma iya cewa zuriyar Lawi, mai karɓar kashi ɗaya bisa goma daga mutane, ya ba wa Melkizedek kashi ɗaya bisa goma ta wurin Ibrahim,</verse>
				<verse number="10">wannan ya kasance haka domin an haifi Lawi daga baya a iyalin Ibrahim wanda ya ba wa Melkizedek kashi ɗaya bisa goma.</verse>
				<verse number="11">Ko da yake Dokar Musa ta ce dole firistoci su kasance zuriyar Lawi, waɗannan firistoci ba su iya sa wani yǎ zama cikakke ba. Saboda akwai bukata wani firist kamar Melkizedek ya zo, a maimakon wani daga iyalin Haruna.</verse>
				<verse number="12">Gama in aka canja yadda ake zaɓan firist, dole a canja Dokar ita ma.</verse>
				<verse number="13">Mutumin da muke wannan zance a kai, ai, shi na wata kabila ce dabam, wadda ba wani daga kabilar da ya taɓa yin hidima a bagade.</verse>
				<verse number="14">Kowa ya san cewa Ubangijinmu ya fito ne daga zuriyar Yahuda ne, kuma Musa bai taɓa ce firistoci za su fito daga wannan kabila ba.</verse>
				<verse number="15">Canjin nan a Dokar Allah ya ƙara fitowa fili da wani firist dabam wanda yake kamar Melkizedek ya bayyana.</verse>
				<verse number="16">Ya zama firist ne ba saboda ya cika wata ƙaʼida ta zama zuriyar Lawi ba, sai dai bisa ga ikon ran da ba a iya hallakawa.</verse>
				<verse number="17">Gama nassi ya ce: “Kai firist ne na har abada, bisa ga tsarin Melkizedek.”</verse>
				<verse number="18">Ta haka aka kawar da ƙaʼida marar ƙarfi da kuma marar amfani</verse>
				<verse number="19">(gama doka ba ta mai da wani abu cikakke ba), yanzu kuwa bege mafi kyau ya ɗauki matsayinta. Ta haka kuma muka matso kusa da Allah.</verse>
				<verse number="20">Allah kansa ya yi rantsuwa saʼad da aka naɗa wannan firist. Amma bai yi wani alkawari kamar wannan ba saʼad da aka naɗa sauran firistoci,</verse>
				<verse number="21">shi wannan ya zama firist ta wurin rantsuwar da Allah ya yi da ya ce masa: “Ubangiji ya rantse, ba kuwa zai canja zuciyarsa ba: ‘Kai firist ne na har abada.’ ”</verse>
				<verse number="22">Saboda wannan rantsuwa, Yesu ya zama tabbacin alkawari mafi kyau.</verse>
				<verse number="23">An yi firistoci da yawa, kuma dukansu sun mutu;</verse>
				<verse number="24">amma Yesu ba zai mutu ba, don haka zai zama firist har abada.</verse>
				<verse number="25">Saboda haka ya iya ba da ceto gaba ɗaya ga masu zuwa wurin Allah ta wurinsa, gama kullum a raye yake saboda yǎ yi roƙo dominsu.</verse>
				<verse number="26">Irin wannan babban firist ne muke bukata-shi mai tsarki ne, marar aibi, mai tsabta, ba kamar mu masu zunubi ba sam. An ɗaukaka shi fiye da kome a sama.</verse>
				<verse number="27">Ba ya bukata yǎ yi ta miƙa hadayu kowace rana saboda zunubansa, saʼan nan saboda zunuban mutane kamar sauran firistoci. Ya miƙa hadaya sau ɗaya tak, saʼad da ya miƙa kansa.</verse>
				<verse number="28">Gama doka takan naɗa babban firist a cikin mutane masu kāsawa; amma rantsuwar da ta zo bayan dokar, ta naɗa Ɗan, wanda aka mai da shi cikakke har abada.</verse>
			</chapter>
			<chapter number="8">
				<verse number="1">Abin da muke magana a nan shi ne: Muna da irin wannan babban firist, wanda ya zauna a hannun dama na kursiyin Maɗaukaki a sama,</verse>
				<verse number="2">wanda yake hidima a cikin wuri mai tsarki, wurin kasancewa na gaskiya wanda Ubangiji ne ya kafa, ba mutum ba.</verse>
				<verse number="3">Da yake dole kowane babban firist da aka naɗa yǎ miƙa baye-baye da hadayu, haka ma wannan ya bukaci yǎ kasance da abin da zai miƙa.</verse>
				<verse number="4">Da a ce yana a duniya ne, da bai zama firist ba, domin a nan akwai mutanen da doka ta naɗa don su miƙa baye-baye.</verse>
				<verse number="5">Suna hidima a cikin wuri mai tsarki wanda yake hoto da kuma siffar abin da yake cikin sama. Shi ya sa aka gargaɗi Musa saʼad da yana dab da gina Wurin kasancewa cewa: “Ka lura fa, ka yi kome daidai bisa ga zānen da aka nuna maka a kan dutsen.”</verse>
				<verse number="6">Amma hidimar da Yesu ya karɓa tana da fifiko a kan tasu kamar yadda alkawarin da shi ne yake matsakaici ya fi na dā fifiko nesa, an kuma kafa shi a kan alkawarai mafi kyau.</verse>
				<verse number="7">Gama da a ce alkawari na fari ba shi da wani laifi, da ba sai an sāke neman wani ba.</verse>
				<verse number="8">Amma Allah ya sami mutane da laifi ya ce: “Ina gaya muku lokaci yana zuwa, saʼad da zan yi sabon alkawari da gidan Israʼila da kuma gidan Yahuda.</verse>
				<verse number="9">Ba zai zama kamar irin alkawarin da na yi da kakanni-kakanninsu saʼad da na kama hannunsu don in fitar da su daga Masar ba, domin ba su yi aminci da alkawarina ba, sai na juya musu baya, in ji Ubangiji.</verse>
				<verse number="10">Wannan shi ne alkawarin da zan yi da gidan Israʼila, bayan lokacin nan, in ji Ubangiji. Zan sa dokokina a cikin zukatansu, in kuma rubuta su a kan zukatansu. Zan zama Allahnsu, su kuwa za su zama mutanena.</verse>
				<verse number="11">Mutum ba zai ƙara koya wa maƙwabcinsa ba, balle mutum yǎ ce wa ɗanʼuwansa, ‘Ka san Ubangiji,’ domin dukansu za su san ni, daga ƙaraminsu zuwa babba.</verse>
				<verse number="12">Gama zan gafarta muguntarsu ba zan kuma ƙara tuna da zunubansu ba.”</verse>
				<verse number="13">Ta wurin kira wannan alkawari “sabo,” ya mai da na farin tsoho ke nan; abin da yake tsoho yana kuma daɗa tsufa, zai shuɗe nan ba da daɗewa ba.</verse>
			</chapter>
			<chapter number="9">
				<verse number="1">Alkawari na farko fa ya kunshi ƙaʼidodi domin sujada da kuma domin wuri mai tsarki a nan duniya.</verse>
				<verse number="2">An kafa Wurin kasancewa. A cikin ɗakinsa na farko akwai alkuki, tebur da kuma keɓaɓɓen burodi; an kira wannan Wuri Mai Tsarki.</verse>
				<verse number="3">Saʼan nan akwai labule, kuma a bayan labulen akwai ɗaki na biyu da ake kira Wuri Mafi Tsarki,</verse>
				<verse number="4">wanda yake da bagaden zinariya na turare da kuma sandukin alkawarin da aka dalaye da zinariya. A cikin sandukin akwai tulun zinariya mai manna a ciki, sandan Haruna wanda ya yi toho, da kuma allunan dutsen alkawari.</verse>
				<verse number="5">A bisa sandukin kuwa akwai kerubobi na Ɗaukaka, waɗanda suka inuwantar da murfin kafara da fikafikansu. Sai dai ba za mu tattauna waɗannan abubuwa dalla-dalla a yanzu ba.</verse>
				<verse number="6">Saʼad da aka shirya kome haka, sai firistoci suka shiga kullum cikin ɗaki na waje don su yi hidimarsu.</verse>
				<verse number="7">Amma babban firist ne kaɗai yakan shiga ɗaki na ciki-ciki, sau ɗaya tak a shekara, kuma sai da jini, wanda yakan miƙa domin zunubansa da kuma domin zunuban da mutane suka yi a cikin rashin sani.</verse>
				<verse number="8">Ta haka Ruhu Mai Tsarki ya nuna cewa ba a riga an bayyana hanyar shiga Wuri Mafi Tsarki ba tukuna, muddin Wurin kasancewa na fari yana nan tsaye.</verse>
				<verse number="9">Wannan ma yana da maʼana wa mutane a yau. Ya nuna cewa ba za mu iya wanke lamirinmu ta wurin miƙa baye-baye da hadayu ba.</verse>
				<verse number="10">Waɗannan ƙaʼidodi sun shafi shaʼanin abinci da abin sha ne kawai da kuma ƙaʼidodi tsarkake kanmu. Dokoki game da abubuwa na waje da ake amfani da su za su kasance ne sai lokacin ya yi da za a kawo abu mafi kyau.</verse>
				<verse number="11">Saʼad da Kiristi ya zo a matsayin babban firist na kyawawan abubuwan da suka riga suka kasance a nan, ya bi ta cikin Wurin kasancewa mafi girma da kuma mafi cikakke wanda ba mutum ne ya yi ba, wato, ba na wannan halitta ba.</verse>
				<verse number="12">Bai shiga ta wurin jinin awaki da na maruƙa ba; amma ya shiga Wuri Mafi Tsarki sau ɗaya tak ta wurin jininsa, bayan ya samo madawwamiyar fansa.</verse>
				<verse number="13">In har akan yayyafa jinin awaki da na bijimai da kuma tokar karsanar a kan waɗanda suke marasa tsabta bisa ga alʼada, a tsarkake su yadda za su zama masu tsabta a waje,</verse>
				<verse number="14">balle jinin Kiristi, wanda ta wurin Ruhu madawwami ya miƙa kansa marar aibi ga Allah, ai, zai tsabtace lamirinmu daga ayyukan da suke kai ga mutuwa, don mu bauta wa Allah mai rai!</verse>
				<verse number="15">Saboda haka Kiristi shi ne matsakancin sabon alkawari, don waɗanda aka kira su sami madawwamin gādon da aka yi alkawari--yanzu da ya mutu a matsayin mai fansa don yǎ ʼyantar da su daga zunuban da aka aikata a ƙarƙashin alkawari na farko.</verse>
				<verse number="16">Saʼad da wani ya yi alkawari game da gādonsa, dole a tabbatar da mutuwar wanda ya yi ta,</verse>
				<verse number="17">domin alkawarin gādo yana aiki ne kawai bayan mai yinsa ya mutu, ba ya taɓa aiki yayinda mai yinsa yana da rai.</verse>
				<verse number="18">Shi ya sa alkawari na farko bai fara aiki ba sai da aka zub da jini.</verse>
				<verse number="19">Saʼad da Musa ya sanar wa dukan mutane kowane umarni na doka, sai ya ɗauki jinin maruƙa tare da ruwa, jan ulu da kuma rassan hissof, ya yayyafa a kan naɗaɗɗen littafin da kuma a kan dukan mutanen.</verse>
				<verse number="20">Ya ce, “Wannan shi ne jinin alkawarin da Allah ya umarce ku ku kiyaye.”</verse>
				<verse number="21">Ta haka ya yayyafa jinin a kan Wurin kasancewa da kuma a kan dukan kayayyakin da ake amfani da su don yin hidima.</verse>
				<verse number="22">Hakika, doka ta bukaci a tsabtace kusa kowane abu da jini, kuma in ba tare da zub da jini ba babu gafara.</verse>
				<verse number="23">Waɗannan abubuwa hotuna ne kawai na abin da yake a sama, dole kuma a tsarkake su ta wurin waɗannan ƙaʼidodi. Amma dole a tsarkake ainihin abubuwa na sama da wani abu mafi kyau.</verse>
				<verse number="24">Wannan ne ya sa Kiristi bai shiga wuri mai tsarkin da mutum ne ya yi wanda yake hoto ne kawai na ainihin ba. A maimakon haka, ya tafi cikin sama, yana kuma a can tare da Allah don yǎ taimake mu.</verse>
				<verse number="25">Bai kuwa shiga sama domin yǎ yi ta miƙa kansa a kai-a kai, yadda babban firist yake shiga Wuri Mafi Tsarki kowace shekara da jinin da ba nasa ba.</verse>
				<verse number="26">Da a ce haka ne, ai, da Kiristi ya sha wahala sau da yawa tun halittar duniya. Amma yanzu ya bayyana sau ɗaya tak a ƙarshen zamanai domin yǎ kawar da zunubi ta wurin miƙa kansa hadaya.</verse>
				<verse number="27">Kamar dai yadda aka ƙaddara wa mutum yǎ mutu sau ɗaya, bayan haka kuma sai shariʼa,</verse>
				<verse number="28">haka aka miƙa Kiristi hadaya sau ɗaya domin yǎ ɗauke zunuban mutane masu yawa; zai kuma bayyana sau na biyu, ba don yǎ ɗauki zunubi ba, sai dai don yǎ kawo ceto ga waɗanda suke jiransa.</verse>
			</chapter>
			<chapter number="10">
				<verse number="1">Dokar, inuwa ce kawai ta kyawawan abubuwa masu zuwa-wannan inuwar ba ita ce ainihin abubuwan ba ne. Saboda haka ba za ta taɓa mai da masu matsowa kusa don yin sujada cikakku ta wurin irin hadayun da ake maimaitawa ba fasawa shekara shekara ba.</verse>
				<verse number="2">Da a ce za ta iya, da ba su daina miƙa hadayu ba? Ai, da an riga an tsabtace masu yin sujada sau ɗaya tak, da kuma ba za su ƙara damuwa da zunubansu ba.</verse>
				<verse number="3">Amma waɗancan hadayu abin tunawa da zunubai ne na kowace shekara,</verse>
				<verse number="4">domin ba zai taɓa yiwuwa jinin bijimai da na awaki yǎ kawar da zunubai ba.</verse>
				<verse number="5">Saboda haka, saʼad da Kiristi ya shigo duniya, ya ce: “Hadaya da sadaka kam ba ka so, sai dai ka tanadar mini jiki;</verse>
				<verse number="6">hadayun ƙonawa da kuma hadayun zunubi ba ka ji daɗin.</verse>
				<verse number="7">Sai na ce, ‘Ga ni nan-a rubuce yake cikin naɗaɗɗen littafi na zo in aikata nufinka, Ya Allah.’ ”</verse>
				<verse number="8">Da farko ya ce, “Hadayu da sadakoki, hadayun ƙonawa da hadayun zunubi ba ka so, ba ka kuwa jin daɗinsu” (ko da yake doka ta bukaci a yi su).</verse>
				<verse number="9">Saʼan nan ya ce, “Ga ni nan, na zo in aikata nufinka.” Ya kawar da na farkon domin yǎ kafa na biyun.</verse>
				<verse number="10">Kuma bisa ga wannan nufi, aka mai da mu masu tsarki ta wurin miƙa hadayar jikin Yesu Kiristi sau ɗaya tak.</verse>
				<verse number="11">Kowace rana kowane firist yakan tsaya yin hidimar ibadarsa; sau da sau yakan miƙa hadayu iri ɗaya, waɗanda ba za su taɓa kawar da zunubai ba.</verse>
				<verse number="12">Amma da Kiristi ya miƙa hadaya ɗaya ta dukan lokaci saboda zunubai, sai ya zauna a hannun dama na Allah.</verse>
				<verse number="13">Tun daga lokacin nan yana jira a mai da abokan gābansa matashin ƙafafunsa,</verse>
				<verse number="14">gama ta wurin hadayan nan guda ɗaya ya kammala har abada waɗanda ake tsarkake.</verse>
				<verse number="15">Ruhu Mai Tsarki ma ya yi mana shaida game da wannan. Da farko ya ce:</verse>
				<verse number="16">“Wannan shi ne alkawarin da zan yi da su bayan wannan lokaci, in ji Ubangiji. Zan sa dokokina a cikin zukatansu, in kuma rubuta su a kan zukatansu.”</verse>
				<verse number="17">Sai ya ƙara da cewa: “Zunubansu da kurakuransu ba zan ƙara tunawa da su ba. ”</verse>
				<verse number="18">In an gafarta zunubai, babu sauran bukatar miƙa hadaya.</verse>
				<verse number="19">Saboda haka, ʼyanʼuwa, da yake muna da wannan tabbaci na shiga Wuri Mafi Tsarki ta wurin jinin Yesu,</verse>
				<verse number="20">ta wurin sabuwa, rayayyiyar hanya kuma wadda aka buɗe mana ta labulen nan, wato, jikinsa,</verse>
				<verse number="21">da yake kuma muna da babban firist mai mulkin gidan Allah,</verse>
				<verse number="22">bari mu matso kusa da Allah da zuciya mai gaskiya da kuma cikakken tabbaci mai zuwa ta wurin bangaskiya. Bari mu bar zukatan da tsabta, lamirinmu babu mugunta, da kuma jikunanmu a wanke da ruwa.</verse>
				<verse number="23">Bari mu tsaya da ƙarfi a kan ga begen da muka ce namu ne, gama shi da ya yi alkawarin, mai aminci ne.</verse>
				<verse number="24">Bari kuma mu yi tunani a kan yadda za mu gargaɗe juna ga ƙauna da kuma ayyuka nagari.</verse>
				<verse number="25">Kada mu daina taruwa kamar yadda waɗansu suka saba, sai dai mu ƙarfafa juna-tun ba ma da kuka ga Ranan nan tana kusatowa ba.</verse>
				<verse number="26">Ba wata hadayar da za a yi don mutanen da suka yanke shawara su yi ci gaba da yin zunubi da gangan bayan sun sami sanin gaskiya.</verse>
				<verse number="27">A maimakon haka za su kasance da babban fargabar hukunci da kuma ta ƙunar wuta wadda za ta cinye abokan gāban Allah.</verse>
				<verse number="28">Duk wanda ya ƙi ya kiyaye dokar Musa akan kashe shi ba tausayi, a kan shaidar mutum biyu ko uku.</verse>
				<verse number="29">Wane irin hukunci mai tsanani ne kuke tsammani zai dace da mutumin da ya nuna rashin bangirma ga Ɗan Allah, wanda ya yi banza da jinin nan na alkawarin da ya tsarkake shi, wanda kuma ya zargi Ruhun alheri?</verse>
				<verse number="30">Gama mun san shi, wannan wanda ya ce, “Ramuwa tawa ce; zan rama.” da kuma, “Ubangiji zai yi wa mutanensa hukunci.”</verse>
				<verse number="31">Abu mai matuƙar bantsoro ne a fāɗa cikin hannuwan Allah mai rai.</verse>
				<verse number="32">Ku tuna da kwanakin nan da suka wuce bayan kun sami haske, saʼad da kuka tsaya daram a tsananin shan wahala.</verse>
				<verse number="33">Wani lokaci a fili an tsananta muku aka kuma zage ku aka kuma tsananta muku; a wani lokaci kuma kuka tsaya tare da waɗanda aka yi musu haka.</verse>
				<verse number="34">Kuka ji tausayin waɗanda suke cikin kurkuku, da farin ciki kuma kuka yarda ku rabu da dukiyar da aka ƙwace muku, domin ku kanku kun san cewa kuna da madawwamiyar dukiya mafi kyau.</verse>
				<verse number="35">Saboda haka kada ku yar da tabbacinku; za a sāka muku a yalwace.</verse>
				<verse number="36">Kuna bukata ku jimre don saʼad da kuka aikata nufin Allah, za ku karɓi abin da ya yi alkawari.</verse>
				<verse number="37">Gama a cikin ɗan lokaci kaɗan, “Mai zuwan nan zai zo ba kuwa zai yi jinkiri ba.</verse>
				<verse number="38">Amma mai adalcina zai rayu ta wurin bangaskiya. In kuwa ya ja da baya, ba zan ji daɗinsa ba.”</verse>
				<verse number="39">Amma mu ba na waɗanda suke ja da baya, su kuma hallaka ba ne, amma na waɗanda suka gaskata, suka kuma sami ceto ne.</verse>
			</chapter>
			<chapter number="11">
				<verse number="1">Bangaskiya ita ce kasance tabbacin abin da muke bege a kai da kuma tabbatar da abin da ba mu gani ba.</verse>
				<verse number="2">Abin da aka yabi kakanni na dā a kai ke nan.</verse>
				<verse number="3">Ta wurin bangaskiya ne muka fahimci cewa an halicci duniya bisa ga umarnin Allah, saboda an halicce abin da ake gani daga abin da ba a gani.</verse>
				<verse number="4">Ta wurin bangaskiya Habila ya miƙa wa Allah hadayar da ta fi wadda Kayinu ya miƙa. Ta wurin bangaskiya aka yabe shi cewa shi mai adalci ne, saʼad da Allah ya yi magana mai kyau game da bayarwarsa. Ta wurin bangaskiya kuma har yanzu yana magana, ko da yake ya riga ya mutu.</verse>
				<verse number="5">Ta wurin bangaskiya ne aka ɗauki Enok daga wannan rayuwa, ta haka bai ɗanɗana mutuwa ba; ba a kuwa same shi ba, domin Allah ya ɗauke shi. Gama kafin a ɗauke shi, an yabe shi a kan ya gamshi Allah.</verse>
				<verse number="6">In ba tare da bangaskiya ba kuwa, ba ya yiwuwa a gamshi Allah, domin duk mai zuwa wurin Allah dole yǎ gaskata cewa yana nan, kuma shi ne yakan sāka wa waɗanda suke nemansa da gaske.</verse>
				<verse number="7">Ta wurin bangaskiya Nuhu, saʼad da aka yi masa gargaɗi a kan abubuwan da ba a gani ba tukuna, a cikin tsoro mai tsarki ya sassaƙa jirgi don ceton iyalinsa. Ta wurin bangaskiyarsa ya hukunta duniya ya kuma zama magājin adalcin da ake samu ta wurin bangaskiya.</verse>
				<verse number="8">Ta wurin bangaskiya ne Ibrahim, saʼad da aka kira shi ya fita zuwa wata ƙasar da zai karɓi gādo daga baya, ya kuwa yi biyayya ya tafi, ko da yake bai san inda za shi ba.</verse>
				<verse number="9">Ta wurin bangaskiya ya yi zama a ƙasar da aka yi masa alkawari kamar baƙo a baƙuwar ƙasa; ya zauna a tentuna, haka ma Ishaku da Yaƙub, waɗanda su ma magādan alkawarin nan ne tare da shi.</verse>
				<verse number="10">Gama yana zuba ido ga birnin nan mai tushe, wanda mai zānen gininsa da kuma mai gininsa Allah ne.</verse>
				<verse number="11">Ta wurin bangaskiya Ibrahim, ko da yake shekarunsa sun wuce-Saratu kanta kuma bakararriya ce-ya iya zama mahaifi domin ya amince cewa shi wanda ya yi alkawarin mai aminci ne.</verse>
				<verse number="12">Saboda haka, daga mutum ɗaya, wanda dā shi ma da matacce kusan ɗaya ne, zuriya masu yawa suka fito kamar taurari a sararin sama da kuma kamar yashin da ba a iya ƙirgawa a bakin teku.</verse>
				<verse number="13">Duk mutanen nan suna cikin bangaskiya saʼad da suka mutu. Ba su kuwa karɓi abubuwan da aka yi alkawari ba; sun dai hango su suka kuma marabce su daga nesa. Suka kuma amince cewa su baƙi ne, bare kuma a duniya.</verse>
				<verse number="14">Mutane masu faɗin irin abubuwan nan sun nuna cewa suna neman ƙasar da take tasu.</verse>
				<verse number="15">Da a ce suna tunanin ƙasar da suka bari a baya, da sun riga sun sami damar komawa.</verse>
				<verse number="16">A maimako, suna marmarin wata ƙasa mafi kyau-ta sama. Saboda haka Allah ba ya kunya a kira shi Allahnsu, domin ya riga ya shirya musu birni.</verse>
				<verse number="17">Ta wurin bangaskiya Ibrahim, saʼad da Allah ya gwada shi, sai ya miƙa Ishaku hadaya. Shi da ya karɓi alkawaran ya yi shirin miƙa makaɗaicin ɗansa,</verse>
				<verse number="18">ko da yake Allah ya ce masa, “Ta wurin Ishaku ne za a lissafta zuriyarka.”</verse>
				<verse number="19">Ibrahim ya yi tunani cewa Allah yana iya ta da matattu, a misalce kuwa, ya sāke karɓan Ishaku daga matattu.</verse>
				<verse number="20">Ta wurin bangaskiya ne Ishaku ya albarkaci Yaƙub da Isuwa game da nan gabansu.</verse>
				<verse number="21">Ta wurin bangaskiya ne Yaƙub, saʼad da yake bakin mutuwa, ya albarkaci kowane ɗan Yusuf, ya kuma yi sujada yayinda yake jingine a kan sandansa.</verse>
				<verse number="22">Ta wurin bangaskiya ne Yusuf, saʼad da kwanakinsa suka yi kusan ƙarewa, ya yi magana game da fitowar Israʼilawa daga Masar ya kuma ba da umarni game da ƙasusuwansa.</verse>
				<verse number="23">Ta wurin bangaskiya ne iyayen Musa suka ɓoye shi har wata uku bayan haihuwarsa, domin sun ga cewa shi ba kamar sauran yara ba ne, ba su kuwa ji tsoron umarnin sarki ba.</verse>
				<verse number="24">Ta wurin bangaskiya ne Musa, saʼad da ya yi girma, ya ƙi a kira shi ɗan diyar Firʼauna.</verse>
				<verse number="25">Ya zaɓa yǎ sha wahala tare da mutanen Allah, maimakon yǎ ji daɗin shaʼawace-shaʼawacen zunubi na ɗan lokaci.</verse>
				<verse number="26">Ya ɗauki wulaƙanci domin Kiristi ya fi dukiyar Masar daraja, domin ya zuba ido ga ladansa.</verse>
				<verse number="27">Ta wurin bangaskiya ya bar Masar, ba tare da jin tsoron fushin sarki ba; ya kuwa jure domin ya ga wannan wanda ba a iya gani.</verse>
				<verse number="28">Ta wurin bangaskiya ya kiyaye Bikin Ƙetarewa ya kuma yayyafa jini, domin kada mai hallakar ʼyaʼyan fari yǎ taɓa ʼyaʼyan fari na Israʼila.</verse>
				<verse number="29">Ta wurin bangaskiya ne mutane suka bi ta cikin Jan Teku, sai ka ce a kan busasshiyar ƙasa; amma da Masarawa suka yi ƙoƙari su yi haka, sai aka nutsar da su.</verse>
				<verse number="30">Ta wurin bangaskiya ne katangar Yeriko ta rushe, bayan mutane suka yi ta kewaye ta har kwana bakwai.</verse>
				<verse number="31">Ta wurin bangaskiya ne ba a kashe Rahab karuwan nan, ta tare da marasa biyayya ba don ta marabci ʼyan leƙan asiri.</verse>
				<verse number="32">Me kuma zan faɗa? Ba ni da lokacin da zan ba da labari a kan Gideyon, Barak, Samson, Yefta, Dawuda, Samaʼila, da kuma annabawa,</verse>
				<verse number="33">waɗanda ta wurin bangaskiya ne suka ci nasara a kan mulkoki, suka aikata adalci, suka kuma sami abin da aka yi alkawari; waɗanda suka rurrufe bakunan zakoki,</verse>
				<verse number="34">suka kashe harshen wuta, suka kuma tsere wa kaifin takobi; waɗanda aka mai da rashin ƙarfinsu ya zama ƙarfi; waɗanda suka yi jaruntaka wajen yaƙi suka kuma fatattaki mayaƙan waɗansu ƙasashe.</verse>
				<verse number="35">Mata suka karɓi ƙaunatattunsu da aka sāke tasar daga matattu. Aka azabtar da yawancin mutanen nan, amma suka ƙi a sake su, domin sun tabbata za su sami lada mafi kyau saʼad da aka ta da matattu.</verse>
				<verse number="36">Waɗansu suka sha baʼa da bulala. Waɗansu kuwa suka sha ɗauri da sarƙa aka kuma jefa su cikin kurkuku.</verse>
				<verse number="37">Aka jajjefe su da duwatsu; aka raba su biyu da zarto; aka kashe su da takobi. Suka yi ta yawo saye da fatun tumaki da na awaki, suka yi zaman rashi, suka sha tsanani da kuma wulaƙanci— </verse>
				<verse number="38">duniya ba ta ma cancanci su zauna a cikinta ba. Suka yi ta yawo a cikin hamada da a kan duwatsu, da cikin kogwanni da kuma cikin ramummuka.</verse>
				<verse number="39">Waɗannan duka an yabe su saboda bangaskiyarsu, duk da haka babu waninsu da ya sami abin da aka yi alkawari.</verse>
				<verse number="40">Allah ya shirya mana wani abu mafi kyau. Kuma bai so su kai ga makasudin bangaskiyarsu ba sai tare da mu.</verse>
			</chapter>
			<chapter number="12">
				<verse number="1">Saboda haka, da yake muna kewaye da irin wannan taron shaidu mai girma, sai mu yar da duk abin da yake hana mu da kuma zunubin da yake saurin ɗaure mu, mu kuma yi tseren da aka sa a gabanmu da nacewa.</verse>
				<verse number="2">Bari mu kafa idanunmu a kan Yesu, tushe da kuma kammalar bangaskiyarmu, wanda ya jure kunyar gicciye da aka yi masa, domin ya san cewa daga baya zai yi farin ciki ya yi haka. Yanzu kuma yana zaune a hannun dama na kursiyin Allah.</verse>
				<verse number="3">Ku lura da wannan wanda ya jure da irin hamayyan nan daga masu zunubi, don kada ku gaji, har ku fid da zuciya.</verse>
				<verse number="4">Cikin famanku da zunubi, ba ku yi tsayayya har ga zub da jininku ba tukuna.</verse>
				<verse number="5">Kun kuma manta da kalmar ƙarfafawan nan da tana ce da ku ʼyaʼya: “Ɗana kada ka rena horon Ubangiji, kada kuma ka fid da zuciya saʼad da ya kwaɓe ka,</verse>
				<verse number="6">domin Ubangiji yakan hori waɗanda yake ƙauna, yakan kuma hori duk wanda yakan karɓa a matsayin ɗa.”</verse>
				<verse number="7">Ku jimre shan wahala a matsayin horo; Allah yana yi da ku kamar ʼyaʼya. Gama wane ɗa ne mahaifinsa ba ya horonsa?</verse>
				<verse number="8">In ba a hore ku ba (kowa kuwa yakan sami horo), to, ku shegu ne ba ʼyaʼyan gida ba.</verse>
				<verse number="9">Ban da haka ma, dukanmu mun kasance da ubannin jiki waɗanda suka hore mu muka kuma yi musu ladabi. Ashe, bai kamata mu yi wa Uban ruhohinmu biyayya mu kuwa rayu ba!</verse>
				<verse number="10">Ubanninmu sun hore mu na ɗan lokaci yadda suka ga ya fi kyau; amma Allah yakan hore mu don amfaninmu, domin mu sami rabo cikin tsarkinsa.</verse>
				<verse number="11">Babu horon da yake da daɗi a lokacin da ake yinsa, sai dai zafi. Amma daga baya waɗanda suka horu ta haka sukan sami kwanciyar rai wadda aikin adalci yake bayarwa.</verse>
				<verse number="12">Saboda haka, sai ku ƙarfafa raunanan hannuwanku da gwiwoyinku marasa ƙarfi!</verse>
				<verse number="13">“Ku shirya hanyoyi marasa gargaɗa saboda ƙafafunku,” don kada guragu su daɗa gurguntawa, sai dai su warke.</verse>
				<verse number="14">Ku yi iyakacin ƙoƙari ku yi zaman lafiya da kowa, ku kuma zama masu tsarki; gama in ban da tsarki ba babu wanda zai ga Ubangiji.</verse>
				<verse number="15">Ku lura fa kada wani yǎ kāsa samun alherin Allah, kada kuma wani tushen ɗacin rai yǎ tsira har yǎ kawo rikici, yǎ kuma ƙazantar da mutane da yawa.</verse>
				<verse number="16">Ku lura kada wani yǎ zama mai fasikanci, ko marar tsoron Allah kamar Isuwa, wanda saboda ƙwaryar abinci ɗaya tak ya sayar da gādonsa na ɗan fari.</verse>
				<verse number="17">Daga baya, kamar yadda kuka sani, saʼad da ya nemi yǎ gāji wannan albarka, aka ƙi shi. Bai sami zarafin tuba ba, ko da yake ya nemi albarkan nan da hawaye.</verse>
				<verse number="18">Ba ku zo ga Dutsen Sinai wanda ana iya taɓawa ba, ko ga wuta mai ci sosai, ko ga duhu baƙi ƙirin, ko</verse>
				<verse number="19">ko busar ƙaho, ko ga irin wata murya mai magana da kalmomin da masu jinta suka yi roƙo kada su ƙara ji,</verse>
				<verse number="20">domin ba su iya jimrewa da abin da aka umarta cewa: “Ko da ma dabba ce ta taɓa dutsen, dole a jajjefe ta da duwatsu.”</verse>
				<verse number="21">Ganin wannan abu da matuƙar bantsoro yake, har Musa ya ce, “Ina rawar jiki don tsoro.”</verse>
				<verse number="22">Sai dai kun zo ne ga Dutsen Sihiyona, ga Urushalima ta sama, birnin Allah mai rai. Kun zo ga dubu dubban malaʼikun da suke cikin taron farin ciki,</verse>
				<verse number="23">kun zo ga ikkilisiyar ɗan fari, waɗanda sunayensu suna a rubuce a sama. Kun zo ga Allah, alƙalin dukan mutane, kun kuma zo ga ruhohin mutane masu adalci da aka mai da su cikakku.</verse>
				<verse number="24">Kun zo ga Yesu, mai yin sulhu na sabon alkawari, da kuma ga jinin da aka yayyafa wanda yake magana mafi kyau fiye da jinin Habila.</verse>
				<verse number="25">Ku lura fa kada ku ƙi wanda yake magana. Gama in su ba su tsira saʼad da suka ƙi wanda ya gargaɗe su a wannan duniya ba, to, ƙaƙa mu za mu tsira, in mun ƙi jin wannan da yake yi mana gargaɗi daga Sama?</verse>
				<verse number="26">A lokacin nan muryarsa ta jijjiga duniya, amma yanzu ya yi alkawari cewa, “Har wa yau sau ɗaya tak zan ƙara jijjiga ba duniya kaɗai ba, amma har ma da sammai.”</verse>
				<verse number="27">Wannan magana, “sau ɗayan nan” sun nuna, kawar da abin da za a iya jijjigawa-wato, ƙirƙiro abubuwa-saboda abubuwan da ba a iya jijjigawa, su kasance.</verse>
				<verse number="28">Saboda haka, da yake muna karɓar mulkin da ba ya jijjiguwa, sai mu yi godiya, ta haka kuwa mu yi wa Allah sujada yadda ya kamata, tare da bangirma da kuma tsoro,</verse>
				<verse number="29">gama “Allahnmu wuta ne mai cinyewa.”</verse>
			</chapter>
			<chapter number="13">
				<verse number="1">Ku ci gaba da ƙaunar juna kamar ʼyanʼuwa.</verse>
				<verse number="2">Kada ku manta da yin alheri ga baƙi, gama ta yin haka ne waɗansu suka yi wa malaʼiku hidima, ba da saninsu ba.</verse>
				<verse number="3">Ku riƙa tunawa da waɗanda suke a kurkuku kamar tare kuke a kurkuku, da kuma waɗanda ake gwada musu azaba, kamar ku ake yi wa.</verse>
				<verse number="4">Aure yǎ zama abin girmamawa ga kowa, a kuma kiyaye gadon aure da tsabta, gama Allah zai hukunta masu zina da kuma dukan masu fasikanci.</verse>
				<verse number="5">Ku kiyaye kanku daga yawan son kuɗi, ku kuma gamsu da abin da kuke da shi, gama Allah ya ce, “Ba zan taɓa bar ka ba; ba zan taɓa yashe ka ba.”</verse>
				<verse number="6">Saboda haka muna iya fitowa gabagaɗi, mu ce, “Ubangiji ne mai taimakona; ba zan ji tsoro ba. Me mutum zai iya yi mini?”</verse>
				<verse number="7">Ku tuna da shugabanninku, waɗanda suka faɗa muku maganar Allah. Ku dubi irin rayuwar da suka yi ku kuma yi koyi da bangaskiyarsu.</verse>
				<verse number="8">Yesu Kiristi ba ya sākewa, shi ne a jiya, shi ne a yau, shi ne kuma har abada.</verse>
				<verse number="9">Kada a ɗauke muku hankali da sababbin koyarwa dabam dabam. Yana da kyau zukatanmu su ƙarfafa ta wurin alheri, ba ta wurin abinci waɗanda ba su da amfani ga waɗanda suke cinsu.</verse>
				<verse number="10">Muna da bagade inda firistocin da suka yi hidima a Wurin kasancewa a duniya ba su da izini su ci.</verse>
				<verse number="11">Babban firist yakan ɗauki jinin dabbobi yǎ shiga cikin Wuri Mafi Tsarki a matsayin hadaya ta zunubi, amma jikunan dabbobin akan ƙone su a bayan sansani.</verse>
				<verse number="12">Haka ma Yesu ya sha wahala a bayan gari don yǎ tsarkake mutane ta wurin jininsa.</verse>
				<verse number="13">Saboda haka, sai mu fita mu je wajensa a bayan sansani, muna ɗaukar kunyar da ya sha.</verse>
				<verse number="14">Gama a nan ba mu da dawwamammen birni, sai dai muna zuba ido a kan birnin nan mai zuwa.</verse>
				<verse number="15">Saboda haka, ta wurin Yesu, bari mu ci gaba da miƙa hadaya ta yabo ga Allah-yabon leɓuna da yake shaidar sunansa.</verse>
				<verse number="16">Kada kuma ku manta yin aikin nagari da kuma taimakon waɗansu, gama da irin waɗannan hadayu ne Allah yake jin daɗi.</verse>
				<verse number="17">Ku yi wa shugabanninku biyayya ku kuma miƙa kanku ga ikonsu. Suna lura da ku kuma za su ba da lissafi a gaban Allah. Saboda haka kada ku sa su yi fushi saboda aikinsu, ku sa su yi farin ciki. In ba haka ba za su iya taimakonku ba ko kaɗan.</verse>
				<verse number="18">Ku yi mana adduʼa. Mun tabbata cewa muna da lamiri mai kyau, kuma muna da marmari mu yi rayuwa ta bangirma a ta kowace hanya.</verse>
				<verse number="19">Ni musamman, ina roƙonku ku yi adduʼa, don a komo da ni a gare ku ba da daɗewa ba.</verse>
				<verse number="20">Bari Allah na salama, wanda ta wurin jinin madawwamin alkawari ya ta da Ubangijinmu Yesu daga matattu, wannan Makiyayin tumaki mai girma,</verse>
				<verse number="21">yǎ kintsa ku da kowane abu mai kyau domin aikata nufinsa, bari kuma yǎ aikata abin da zai gamshe shi cikinmu, ta wurin Yesu Kiristi, a gare shi ɗaukaka ta tabbata har abada. Amin.</verse>
				<verse number="22">ʼYanʼuwa, ina roƙonku ku yi haƙuri da wannan gargaɗi, don ba wata doguwar wasiƙa ce na rubuta muku ba.</verse>
				<verse number="23">Ina so ku san cewa an saki ɗanʼuwanmu Timoti. In ya iso da wuri, zan zo tare da shi in gan ku.</verse>
				<verse number="24">Ku gai da dukan shugabanninku da kuma dukan mutanen Allah. Waɗanda suke Italiya suna gaishe ku.</verse>
				<verse number="25">Alherin Allah yǎ kasance da ku duka.</verse>
			</chapter>
		</book>
		<book number="59">
			<chapter number="1">
				<verse number="1">Wasiƙa daga Yaƙub, bawan Allah da kuma na Ubangiji Yesu Kiristi, Zuwa ga kabilan nan goma sha biyu, da suke warwartse a cikin alʼummai: Gaisuwa.</verse>
				<verse number="2">Ku ɗauki wannan da farin ciki mai tsabta, ʼyanʼuwana, duk saʼad da gwaje-gwaje na kowane iri suka zo muku,</verse>
				<verse number="3">domin kun san cewa gwajin bangaskiyarku yakan haifi ɗaurewa.</verse>
				<verse number="4">Dole ɗaurewa ta kammala aikinta don ku zama balagaggu da kuma cikakku, ba ku kuma rasa kome ba.</verse>
				<verse number="5">In waninku ya rasa hikima, ya kamata ya roƙi Allah, mai bayarwa hannu sake ga kowa ba tare da gori ba, za a kuwa ba shi.</verse>
				<verse number="6">Amma saʼad da ya roƙa, dole yǎ gaskata, ba tare da shakka ba, domin shi mai shakka, yana kama da raƙumar ruwan tekun da iska take kori tana kuma ɓuɓɓugowa.</verse>
				<verse number="7">Kada irin wannan mutum yǎ yi tsammani zai sami wani abu daga Ubangiji;</verse>
				<verse number="8">shi mai zuciya biyu ne, marar tsai da zuciyarsa wuri ɗaya a cikin duk abin da yake yi.</verse>
				<verse number="9">Bari ɗanʼuwan da yake cikin halin ƙasƙanci yǎ yi taƙama a matsayinsa na ɗaukaka.</verse>
				<verse number="10">Amma wanda yake mai arziki, ya kamata yǎ yi taƙama a matsayinsa na ƙasƙanci, gama ba zai daɗe ba kamar furen jeji.</verse>
				<verse number="11">Gama in rana ta fito ta yi zafi mai tsanani sai ta sa tsiro yǎ yanƙwane tsiro; furensa yǎ kakkaɓe, kyansa kuma yǎ lalace. Haka ma mai arziki zai shuɗe yayinda yake cikin harkarsa.</verse>
				<verse number="12">Mai albarka ne mutumin da yake ɗaurewa cikin gwaji, gama bayan ya yi nasara da gwajin, zai sami rawanin rai wanda Allah ya yi alkawari ga waɗanda suke ƙaunarsa.</verse>
				<verse number="13">Saʼad da aka jarrabci mutum, kada yǎ ce, “Allah ne yake jarrabtarsa.” Gama ba ya yiwuwa a jarrabci Allah da mugunta, shi kuma ba ya jarrabtar kowa;</verse>
				<verse number="14">amma akan jarrabce kowane mutum saʼad da muguwar shaʼawarsa ta janye shi ta kuma rinjaye shi.</verse>
				<verse number="15">Saʼan nan, bayan da shaʼawar ta yi ciki, takan haifi zunubi; zunubi kuwa, saʼad da ya balaga yakan haifi mutuwa.</verse>
				<verse number="16">Kada a ruɗe ku, ʼyanʼuwana ƙaunatattu.</verse>
				<verse number="17">Kowane abu mai kyau da kuma kowace cikakkiyar kyauta daga sama suke, sun sauko ne daga wurin Uban haskoki, wanda ba sauyawa ko wata alamar sākewa a gare shi faufau.</verse>
				<verse number="18">Ya zaɓa yǎ haife mu ta wurin kalmar gaskiya, domin mu zama ʼyaʼyan fari na dukan abin da ya halitta.</verse>
				<verse number="19">ʼYanʼuwana ƙaunatattu, ku lura da wannan: Ya kamata kowa yǎ kasance mai saurin saurara, ba mai saurin magana ba, ba kuma mai saurin fushi ba,</verse>
				<verse number="20">gama fushin mutum ba ya kawo rayuwar adalcin da Allah yake so.</verse>
				<verse number="21">Saboda haka, ku rabu da ƙazamin hali da kuma kowace irin mugunta ku kuma yi naʼam da maganar da aka shuka a cikinku da tawaliʼu, wadda za ta iya cetonku.</verse>
				<verse number="22">Kada ku zama masu ji kawai, ku ruɗi kanku. A maimakon haka ku zama masu yin abin da ta ce.</verse>
				<verse number="23">Duk wanda yake ji magana ne kawai, bai kuwa aikata abin da ta ce ba, yana kama da mutumin da ya ƙalli fuskarsa a madubi</verse>
				<verse number="24">bayan ya ƙalli kansa, saʼad da ya tashi daga wurin, nan da nan sai yǎ manta da kamanninsa.</verse>
				<verse number="25">Amma duk mai duba cikakkiyar ƙaʼidan nan ta ʼyanci, ya kuma nace a kanta, ya zama ba mai ji ne kawai yǎ mance ba, sai dai mai yi ne yǎ zartar, to wannan shi za a yi wa albarka a cikin abin da yake yi.</verse>
				<verse number="26">In wani ya ɗauki kansa mai addini ne duk da haka bai kame harshensa ba, ruɗin kansa yake yi addininsa kuwa banza ne.</verse>
				<verse number="27">Addinin da Allah Ubanmu ya yarda da shi a matsayin mai tsabta da kuma marar aibi shi ne: a kula da marayu da gwauraye cikin damuwoyinsu, a kuma kiyaye kai daga lalacin da duniya take sa wa.</verse>
			</chapter>
			<chapter number="2">
				<verse number="1">ʼYanʼuwana, a matsayinmu cikin Ubangiji Yesu Kiristi maɗaukaki, kada ku nuna bambanci.</verse>
				<verse number="2">A ce wani ya shigo cikin taronku saye da zoben zinariya da riguna masu tsada, wani matalauci kuma saye da tsummoki shi ma ya shigo,</verse>
				<verse number="3">in kuka mai da hankali na musamman ga mutumin da yake da riguna masu tsadan nan kuka kuma ce, “Ga wurin zama mai kyau dominka,” amma kuka ce wa matalaucin nan, “Kai tsaya daga can,” ko kuwa, “Ka zauna a ƙasa kusa da ƙafafuna,”</verse>
				<verse number="4">ashe, ba ku nuna bambanci a tsakaninku ke nan ba, kuka kuma zama alƙalai masu mugayen tunani?</verse>
				<verse number="5">Ku saurara, ʼyanʼuwana ƙaunatattu: Ashe, Allah bai zaɓi waɗanda suke matalauta a idon duniya don su zama masu wadata cikin bangaskiya, su kuma gāji mulkin da ya yi wa masu ƙaunarsa alkawari ba?</verse>
				<verse number="6">Ga shi kun wulaƙanta matalauta. Ashe, ba masu arziki ne suke cutarku ba? Ba su ba ne suke jan ku zuwa kotu?</verse>
				<verse number="7">Ba su ba ne suke ɓata sunan nan mai martaba wanda aka san ku da shi ba?</verse>
				<verse number="8">In fa kun kiyaye dokan nan ta mulki wadda take cikin Nassi mai cewa, “Ƙaunaci maƙwabcinka kamar kanka,” kun yi daidai.</verse>
				<verse number="9">Amma in kuka nuna bambanci, kun yi zunubi ke nan shariʼa kuma ta same ku da laifi a matsayin masu karya doka.</verse>
				<verse number="10">Gama duk wanda ya kiyaye dukan doka amma ya yi tuntuɓe a kan abu ɗaya kaɗai, ya zama mai laifin karya dukansu ke nan.</verse>
				<verse number="11">Gama shi da ya ce, “Kada ka yi zina,” shi ne kuma ya ce, “Kada ka yi kisankai.” In kuwa ba ka zina amma kana kisankai, ka zama mai karya doka ke nan.</verse>
				<verse number="12">Ku yi magana ku kuma yi aiki kamar waɗanda za a yi musu shariʼa bisa ga doka mai ba da ʼyanci,</verse>
				<verse number="13">gama za a yi wa duk wanda bai nuna jinƙai ba hukunci babu jinƙai. Jinƙai yakan yi nasara a kan hukunci!</verse>
				<verse number="14">Wanda amfani ne, ʼyanʼuwana, a ce wani yǎ ce yana da bangaskiya, amma ba shi da ayyuka? Anya, wannan bangaskiya za ta iya cetonsa kuwa?</verse>
				<verse number="15">A ce wani ɗanʼuwa ko ʼyarʼuwa ba shi da riguna ko abincin yini,</verse>
				<verse number="16">sai waninku yǎ ce masa, “Sauka lafiya, Allah ya ba da ci da sha da kuma sutura,” amma bai yi wani abu game da bukatunsa na jiki ba, ina amfani?</verse>
				<verse number="17">Haka ma bangaskiya ita kaɗai, in ba tare da ayyuka ba, matacciya ce.</verse>
				<verse number="18">Amma wani zai ce, “Kai kana da bangaskiya; ni kuma ina da ayyuka.” Ka nuna mini bangaskiyarka ba tare da ayyuka ba, ni kuma zan nuna maka bangaskiyata ta wurin abin da nake yi.</verse>
				<verse number="19">Ka gaskata cewa Allah ɗaya ne. To, da kyau! Ai, ko aljanu ma sun gaskata wannan-har da rawan jiki.</verse>
				<verse number="20">Kai wawa, kana son tabbaci cewa bangaskiya marar ayyuka banza ce?</verse>
				<verse number="21">Ashe, ba a mai da kakanmu Ibrahim mai adalci saboda abin da ya yi ba ne saʼad da ya miƙa ɗansa Ishaku a bisa bagade?</verse>
				<verse number="22">Ai, ka gani cewa bangaskiyarsa da ayyukansa sun yi aiki tare, bangaskiyarsa kuma ta zama cikakkiya ta wurin abin da ya yi.</verse>
				<verse number="23">Aka kuma cika nassin nan da ya ce, “Ibrahim ya gaskata Allah, aka kuma lissafta wannan adalci ne gare shi,” aka kuma ce da shi abokin Allah.</verse>
				<verse number="24">Kun ga cewa ashe mutum zai sami kuɓuta ta wurin abin da ya yi ne ba ta wurin bangaskiya kaɗai ba.</verse>
				<verse number="25">Ta haka kuma ashe, Rahab karuwan nan ba a ɗauke ta mai adalci ce saboda abin da ta yi ba ne saʼad da ta ba wa ʼyan leƙen asirin nan masauƙi ta kuma sallame su suka tafi ta wata hanya dabam?</verse>
				<verse number="26">Kamar yadda jikin da babu ruhu matacce ne, haka ma bangaskiyar da babu ayyuka matacciya ce.</verse>
			</chapter>
			<chapter number="3">
				<verse number="1">Kada yawancinku su so ɗaukan kansu a matsayin malamai, ʼyanʼuwana, domin kun san cewa mu da muke koyarwa za a yi mana shariʼa mafi tsanani.</verse>
				<verse number="2">Dukanmu mukan yi tuntuɓe a hanyoyi dabam-dabam. In wani bai taɓa yin kuskure a cikin maganarsa ba, shi cikakke ne, yana kuma iya kame dukan jikinsa.</verse>
				<verse number="3">Saʼad da muka sa linzamai a bakunan dawakai don mu sa su yi mana biyayya, mukan iya bin da dabbar gaba ɗaya.</verse>
				<verse number="4">Ko kuwa misali, mu dubi jiragen ruwa, mana. Ko da yake suna da girma ƙwarai kuma iska mai ƙarfi ce take tura su, ana tuƙa su da ɗan ƙaramin sandan ƙarfe ne zuwa duk inda mai tuƙin jirgin yake so.</verse>
				<verse number="5">Haka ma harshe yake, ga shi ɗan ƙanƙanin gaɓar jiki ne, amma sai manyan fariya. Ku dubi yadda ɗan ƙaramin ƙyastu yake kunna wa babban jeji wuta mana.</verse>
				<verse number="6">Harshe ma wuta ne! A cikin duk gaɓoɓinmu, harshe shi ne tushen kowace irin mugunta, mai ɓata mutum gaba ɗaya, mai zuga zuciyar mutum ta tafasa, shi kuwa jahannama ce take zuga shi.</verse>
				<verse number="7">Kowace irin dabba, tsuntsu, masu ja da ciki da kuma halittun da suke cikin teku an sarrafa su kuma mutum ne ya sarrafa,</verse>
				<verse number="8">amma ba mutumin da zai iya ya sarrafa harshe. Mugu ne marar hutu, cike da ɗafi mai kisa.</verse>
				<verse number="9">Da harshe mukan yabi Ubangijinmu da kuma Ubanmu, da shi kuma muke laʼantar mutane, waɗanda aka halitta a kamannin Allah.</verse>
				<verse number="10">Daga wannan baki guda yabo da laʼana suke fitowa. ʼYanʼuwana, wannan bai kamata yǎ zama haka ba.</verse>
				<verse number="11">Ruwa mai kyau da kuma ruwan gishiri zai iya fito daga maɓulɓula ɗaya?</verse>
				<verse number="12">ʼYanʼuwana, itacen ɓaure yana iya haifar ʼyaʼyan zaitun, ko kuma itacen inabi yǎ haifi ʼyaʼyan ɓaure? Haka ma, maɓulɓular ruwan gishiri ba zai iya ba da ruwa mai kyau ba.</verse>
				<verse number="13">Wane ne mai hikima da fahimta a cikinku? Bari yǎ nuna ta ta wurin rayuwarsa mai kyau, ta wurin ayyukan da aka yi cikin tawaliʼun da suke fitowa daga hikima.</verse>
				<verse number="14">Amma in kuna cike da mugun kishi da kuma sonkai a cikin zukatanku, kada ku yi taƙama game da wannan, ko ku danne gaskiya.</verse>
				<verse number="15">Irin wannan “hikima” ba daga sama ta sauko ba, ta duniya ce, ta rashin ruhaniya, ta Iblis kuma.</verse>
				<verse number="16">Gama inda akwai kishi da sonkai, a can za a tarar da hargitsi da kowane irin mugun aiki.</verse>
				<verse number="17">Amma hikimar da ta zo daga sama da fari tana da tsabta gaba ɗaya; saʼan nan mai ƙaunar salama ce, mai sanin ya kamata, mai biyayya, cike da jinƙai da aiki mai kyau, marar nuna bambanci, sahihiya kuma.</verse>
				<verse number="18">Masu salama da suke shuki cikin salama sukan girbe adalci.</verse>
			</chapter>
			<chapter number="4">
				<verse number="1">Me yake jawo faɗace-faɗace da gardandami a tsakaninku? Ashe, ba shaʼawace-shaʼawacenku da suke yaƙi a zukatanku ba ne?</verse>
				<verse number="2">Kukan nemi abu ku rasa, sai ku yi kisa da ƙyashi. In kuka rasa abin da kuke nema sai ku shiga yin gardama da faɗa. Kukan rasa ne, domin ba ku roƙi Allah ba.</verse>
				<verse number="3">Saʼad da kuka roƙa, ba kwa samu, don kun roƙa da mugun nufi, don ku kashe abin da kuka samu a kan shaʼawace-shaʼawacenku.</verse>
				<verse number="4">Ku mazinata, ba ku san cewa abokantaka da duniya gāba ce da Allah ba? Duk wanda ya zaɓa yǎ zama abokin duniya ya zama abokin gāban Allah ke nan.</verse>
				<verse number="5">Ko kuna tsammani a banza ne Nassi ya ce ruhun da ya sa yǎ zauna a cikinmu yana kishi sosai?</verse>
				<verse number="6">Amma yakan ba mu alheri a yalwace. Shi ya sa Nassi ya ce, “Allah yana gāba da masu girmankai amma yakan ba da alheri ga masu tawaliʼu.”</verse>
				<verse number="7">Saboda haka, ku miƙa kanku ga Allah. Ku yi tsayayya da Iblis, zai kuwa guje ku.</verse>
				<verse number="8">Ku matso kusa da Allah shi kuwa zai matso kusa da ku. Ku wanke hannuwanku, ku masu zunubi, ku kuma tsarkake zukatanku, ku masu zuciya biyu.</verse>
				<verse number="9">Ku yi baƙin ciki, ku yi makoki ku kuma yi kuka. Ku mai da dariyarku ta zama makoki, farin cikinku kuma yǎ zama ɓacin zuciya.</verse>
				<verse number="10">Ku ƙasƙantar da kanku a gaban Ubangiji, zai kuwa ɗaukaka ku.</verse>
				<verse number="11">ʼYanʼuwa, kada ku ɓata wa juna suna. Duk wanda ya zargi ɗanʼuwansa ko ya ɗora masa laifi, yana gāba da doka ne yana kuma yin mata shariʼa ke nan. In kuwa ka ɗora wa shariʼa laifi, kai ba mai binta ba ne, mai ɗora mata laifi ne.</verse>
				<verse number="12">Akwai Mai ba da doka da kuma Alƙali guda ɗaya tak, shi ne yake da ikon ceto da kuma hallakarwa. Amma kai-wane ne da za ka hukunta maƙwabcinka?</verse>
				<verse number="13">Yanzu fa sai ku saurara, ku da kuke cewa, “Yau ko gobe za mu je wannan ko wancan birni, mu yi shekara a can, mu yi kasuwanci, mu ci riba.”</verse>
				<verse number="14">Alhali kuwa ba ku ma san abin da zai faru gobe ba. Wane iri ne ranku? Ku kamar hazo ne da yake bayyana na ɗan lokaci saʼan nan yǎ ɓace.</verse>
				<verse number="15">A maimakon haka, ya kamata ku ce, “In Ubangiji ya yarda, muna kuma a raye, za mu yi wannan ko wancan.”</verse>
				<verse number="16">Ga shi, kuna fariya da taƙama. Duk irin wannan taƙama mugun abu ne.</verse>
				<verse number="17">Saboda haka, duk wanda ya san abu mai kyan da ya kamata yǎ yi, bai kuwa yi ba, ya yi zunubi ke nan.</verse>
			</chapter>
			<chapter number="5">
				<verse number="1">Yanzu fa sai ku saurara, ku masu arziki, ku yi kuka da ihu, saboda azabar da take zuwa a kanku.</verse>
				<verse number="2">Arzikinku ya ruɓa, asu kuma sun cinye tufafinku.</verse>
				<verse number="3">Zinariyarku da azurfarku sun yi tsatsa. Tsatsarsu kuwa zata zama shaida a kanku, ta kuma ci namar jikinku kamar wuta. Kun ɓoye dukiya a kwanakin ƙarshe.</verse>
				<verse number="4">Ga shi! Zaluncin da kuka yi na hakkin maʼaikatan gonakinku yana ta ƙara. Kukan masu girbi ya kai kunnuwan Ubangiji Maɗaukaki.</verse>
				<verse number="5">Kun yi rayuwar jin daɗi a duniya kuna ci kuna sha na ganin dama. Kun ciyar da kanku kun yi ƙiba don ranar yanka.</verse>
				<verse number="6">Kun hukunta kun kuma kashe mutane marasa laifi, waɗanda ba su yi gāba da ku ba.</verse>
				<verse number="7">Saboda haka ʼyanʼuwa, sai ku yi haƙuri har dawowar Ubangiji. Ku dubi yadda manomi yakan jira gona ta ba da amfaninta mai kyau, da kuma yadda yake haƙurin jiran ruwan sama na damina da na kaka.</verse>
				<verse number="8">Haka ku ma, ku yi haƙuri, ku tsaya da ƙarfi, gama dawowar Ubangiji ya yi kusa.</verse>
				<verse number="9">ʼYanʼuwa, kada ku yi gunaguni da juna, don kada a hukunta ku. Alƙalin yana tsaye a bakin ƙofa!</verse>
				<verse number="10">ʼYanʼuwa, ku ɗauki annabawa da suka yi magana a cikin sunan Ubangiji, a matsayin gurbi na haƙuri a cikin shan wahala.</verse>
				<verse number="11">Kamar yadda kuka sani, mukan ce da waɗanda suka jure, masu albarka ne. Kun ji ɗaurewar Ayuba, kuka kuma ga abin da Ubangiji ya yi a ƙarshe. Ubangiji yana cike da tausayi da jinƙai.</verse>
				<verse number="12">ʼYanʼuwana, fiye da kome, kada ku yi rantsuwa ko da sama, ko da ƙasa ko da wani abu dabam. Bari “I” naku yǎ zama “I”, “Aʼa” naku kuma yǎ zama “Aʼa”, don kada a hukunta ku.</verse>
				<verse number="13">Akwai waninku da yake shan wahala? Ya kamata yǎ yi adduʼa. Akwai wani mai murna? Sai yǎ rera waƙoƙin yabo.</verse>
				<verse number="14">Akwai waninku da yake ciwo? Ya kamata yǎ kira dattawan ikkilisiya su yi masa adduʼa, su kuma shafa masa mai cikin sunan Ubangiji.</verse>
				<verse number="15">Adduʼar da aka yi cikin bangaskiya, za ta warkar da marar lafiya, Ubangiji zai tashe shi. In ya yi zunubi kuwa za a gafarta masa.</verse>
				<verse number="16">Saboda haka, ku furta wa juna zunubanku, ku yi adduʼa saboda juna, domin ku sami warkarwa. Adduʼar mai adalci tana da iko da kuma amfani.</verse>
				<verse number="17">Eliya mutum ne kamarmu. Ya yi adduʼa da gaske don kada a yi ruwan sama, ba a kuma yi ruwan sama a ƙasar ba har shekaru uku da rabi.</verse>
				<verse number="18">Ya sāke yin adduʼa, sai sammai suka ba da ruwan sama, ƙasa kuma ta ba da amfaninta.</verse>
				<verse number="19">ʼYanʼuwana, in waninku ya kauce daga gaskiya, wani kuma ya komo da shi,</verse>
				<verse number="20">sai yǎ tuna da wannan: Duk wanda ya komo da mai zunubi daga kaucewarsa, zai cece shi daga mutuwa, yǎ kuma rufe zunubai masu ɗumbun yawa.</verse>
			</chapter>
		</book>
		<book number="60">
			<chapter number="1">
				<verse number="1">Wasiƙa daga Bitrus, manzon Yesu Kiristi, Zuwa ga zaɓaɓɓu na Allah, baƙi a cikin duniya, da suke warwatse koʼina a Fontus, Galatiya, Kaffadokiya, Asiya da kuma Bitiniya,</verse>
				<verse number="2">waɗanda aka zaɓa bisa ga rigyasanin Allah Uba, ta wurin aikin tsarkakewar Ruhu, don biyayya ga Yesu Kiristi, su kuma sami yayyafan jininsa: Alheri da salama su zama naku a yalwace.</verse>
				<verse number="3">Yabo ya tabbata ga Allah da Uban Ubangijinmu Yesu Kiristi! Cikin jinƙansa mai girma ya ba mu sabuwar haihuwa cikin bege mai rai ta wurin tashin Yesu Kiristi daga matattu,</verse>
				<verse number="4">da kuma cikin gādon da ba zai taɓa lalacewa, ɓacewa ko koɗewa ba--ajiyayye a sama dominku,</verse>
				<verse number="5">ku waɗanda ta wurin bangaskiya ake kiyayewa ta wurin ikon Allah har yǎ zuwa ceton da yake a shirye da za a bayyana a ƙarshen lokaci.</verse>
				<verse number="6">A kan wannan kuke cike da farin ciki ƙwarai, ko da yake yanzu na ɗan lokaci kuna fuskantar baƙin ciki daga gwaje-gwaje iri-iri.</verse>
				<verse number="7">Wannan kuwa domin a tabbatar da sahihancin bangaskiyarku ne-wadda ta fi zinariya daraja nesa, ita zinariya kuwa, ko da yake mai ƙarewa ce, akan jarraba ta da wuta-domin bangaskiyan nan taku ta jawo muku yabo da girma da ɗaukaka a bayyanar Yesu Kiristi.</verse>
				<verse number="8">Ko da yake ba ku taɓa ganinsa ba, kuna ƙaunarsa; kuma ko da yake ba kwa ganinsa yanzu, kun gaskata shi, kun kuma cika da farin ciki ƙwarai, wanda ya fi gaban faɗi,</verse>
				<verse number="9">gama kuna samun sakamakon bangaskiyarku, ceton rayukanku ke nan.</verse>
				<verse number="10">Game da ceton nan, annabawa, waɗanda suka yi maganar alherin da zata zo gare ku, sun yi bincike mai zurfi, a natse,</verse>
				<verse number="11">suna ƙoƙari su san lokaci da kuma yanayin da Ruhun Kiristi da yake cikinsu yana nunawa saʼad da ya yi faɗi a kan wahalolin Kiristi da kuma ɗaukaka da za ta bi.</verse>
				<verse number="12">Aka bayyana musu cewa ba kansu ne suke bauta wa ba sai ku, saʼad da suka yi maganar abubuwan da aka faɗa muku ta wurin waɗanda suka yi muku waʼazin bishara, ta wurin Ruhu Mai Tsarki wanda aka aika daga sama. Ko malaʼiku ma suna marmari su ga waɗannan abubuwa.</verse>
				<verse number="13">Saboda haka, ku shirya kanku don aiki; ku zama masu kamunkai; ku kafa begenku duka a kan alherin da za a ba ku saʼad da aka bayyana Yesu Kiristi.</verse>
				<verse number="14">Kamar ʼyaʼya masu biyayya, kada ku bi mugayen shaʼawace-shaʼawacen da dā kuke da su saʼad da kuke rayuwa a cikin jahilci.</verse>
				<verse number="15">Sai dai kamar yadda wanda ya kira ku mai tsarki ne, haka ku ma ku kasance masu tsarki a cikin dukan ayyukanku;</verse>
				<verse number="16">gama a rubuce yake cewa, “Ku zama masu tsarki, domin ni mai tsarki ne.”</verse>
				<verse number="17">Tun da yake kuna kira ga Uba wanda yake yin wa kowane mutum shariʼa bisa ga ayyukansa ba bambanci, sai ku yi rayuwarku a nan kamar baƙi cikin tsoro mai bangirma.</verse>
				<verse number="18">Gama kun san cewa ba da abubuwa masu lalacewa kamar azurfa ko zinariya ce aka fanshe ku daga rayuwar banza da kuka karɓa daga kakanni-kakanninku ba,</verse>
				<verse number="19">sai dai an fanshe ku da jini mai daraja na Kiristi, ɗan rago marar aibi ko lahani.</verse>
				<verse number="20">An zaɓe shi kafin halittar duniya, amma an bayyana shi a zamanin ƙarshe saboda ku.</verse>
				<verse number="21">Ta gare shi ne kuka gaskata da Allah, wanda ya ta da shi daga matattu, aka kuma ɗaukaka shi, ta haka bari bangaskiyarku da begenku su kasance ga Allah.</verse>
				<verse number="22">Yanzu da kuka tsarkake kanku ta wurin yin biyayya ga gaskiyan nan, don ku kasance da ƙauna mai gaskiya wa ʼyanʼuwanku, sai ku ƙaunaci juna ƙwarai, daga zuciya.</verse>
				<verse number="23">Gama an sāke haihuwarku, ba da iri da yake lalacewa ba, sai dai marar lalacewa, ta wurin rayayyiya da kuma madawwamiyar maganar Allah.</verse>
				<verse number="24">Gama, “Dukan mutane kamar ciyawa suke, darajarsu kuma kamar furannin jeji ne; ciyawa takan yanƙwane furannin kuma su kakkaɓe,</verse>
				<verse number="25">amma maganar Ubangiji tana nan har abada.” Wannan kuwa ita ce kalmar da aka yi muku waʼazi.</verse>
			</chapter>
			<chapter number="2">
				<verse number="1">Saboda haka, ku rabu da kowace ƙeta da dukan ruɗu, munafunci, kishi, da kuma kowace irin ɓata suna.</verse>
				<verse number="2">Kamar sababbin jarirai, ku yi marmarin madara tsantsa ta ruhaniya, domin ta wurinta za ku yi girma cikin cetonku,</verse>
				<verse number="3">yanzu da kuka ɗanɗana alherin Ubangiji.</verse>
				<verse number="4">Da kuka zo gare shi, rayayyen Dutse-da mutane suka ƙi amma Allah ya zaɓa, kuma mai daraja a gare shi— </verse>
				<verse number="5">ku ma, a matsayinku na duwatsu masu rai, ana gina ku ga zama gidan ruhaniya don ku zama tsattsarkar ƙungiyar firistoci, kuna miƙa hadayun ruhaniya, abin karɓa ga Allah ta wurin Yesu Kiristi.</verse>
				<verse number="6">Gama a cikin Nassi an ce, “Ga shi, na kafa dutse a Sihiyona, zaɓaɓɓen dutse na kusurwar gini mai daraja, wanda kuma ya dogara gare shi ba zai taɓa kunyata ba.”</verse>
				<verse number="7">A gare ku da kuka gaskata, wannan dutse mai daraja ne. Amma ga waɗanda ba su gaskata ba, “Dutsen da magina suka ƙi ya zama dutsen kusurwar gini,</verse>
				<verse number="8">kuma, “Dutse ne da yake sa mutane tuntuɓe kuma fā ne da yake sa su fāɗi.” Sun yi tuntuɓe domin sun ƙi su yi biyayya da saƙon-wanda kuma yake abin da aka ƙaddara musu.</verse>
				<verse number="9">Amma ku zaɓaɓɓu ne, ƙungiyar firistocin babban Sarki, alʼumma mai tsarki, jamaʼa mallakar Allah, domin ku shaida yabon shi wanda ya kira ku daga cikin duhu zuwa haskensa mai banmamaki.</verse>
				<verse number="10">Dā ku ba mutane ba ne, amma yanzu ku mutanen Allah ne; Dā ba ku karɓi jinƙai ba, amma yanzu kun karɓi jinƙai.</verse>
				<verse number="11">Abokaina ƙaunatattu, ina roƙonku, a matsayin bare da kuma baƙi a duniya, ku rabu da shaʼawace-shaʼawacen zunubin da suke yaƙi da ranku.</verse>
				<verse number="12">Ku yi irin rayuwa mai kyau a cikin masu bautar gumaka, yadda ko da sun zarge ku da yin laifi, za su iya ganin ayyukanku nagari, su ɗaukaka Allah a ranar da zai ziyarce mu.</verse>
				<verse number="13">Saboda Ubangiji, ku yi biyayya ga kowace hukumar da aka kafa cikin mutane: ko ga sarki, a matsayi wanda ya fi iko,</verse>
				<verse number="14">ko ga gwamnoni, waɗanda ya aika domin su hukunta masu laifi su kuma yabi masu aikata abin da yake daidai.</verse>
				<verse number="15">Gama nufin Allah ne cewa ta wurin yin nagarta za ku toshe jahilcin marasa azanci.</verse>
				<verse number="16">Ku yi rayuwa kamar mutanen da aka ʼyantar, sai dai kada ku yi amfani da ʼyancinku a matsayin hujjar aikata mugunta; ku yi rayuwa kamar bayin Allah.</verse>
				<verse number="17">Ku nuna ladabin da ya dace ga kowa: Ku ƙaunaci ʼyanʼuwantakar masu bi, ku ji tsoron Allah, ku girmama sarki.</verse>
				<verse number="18">Bayi, ku yi biyayya ga iyayengijinku da matuƙar ladabi, ba kawai ga waɗanda suke da kirki da masu sauƙinkai ba, amma har ga masu zafin rai ma.</verse>
				<verse number="19">Gama abin yabo ne in mutum ya yi haƙuri cikin zafin wahalar rashin adalci saboda yana sane da Allah.</verse>
				<verse number="20">Amma ina abin taƙama in kuka sha duka saboda kun yi laifi kuka kuma jimre? Sai dai in kuka sha wahala saboda yin nagari kuka kuma jimre, abin yabo ne a gaban Allah.</verse>
				<verse number="21">Ga wannan ne aka kira ku, domin Kiristi ya sha wahala dominku, ya bar muku gurbin da ya kamata ku bi.</verse>
				<verse number="22">“Bai taɓa yin laifi ba sam, ba a kuma sami ƙarya a bakinsa ba.”</verse>
				<verse number="23">Saʼad da suka zazzage shi, bai rama ba; saʼad da ya sha wahala, bai yi barazana ba. A maimakon haka, ya miƙa kansa ga wanda yake shariʼar adalci.</verse>
				<verse number="24">Shi kansa ya ɗauki zunubanmu a jikinsa a kan itace, domin mu mutu ga zunubai mu kuma rayu ga adalci; ta wurin raunukansa ne kuka sami warkarwa.</verse>
				<verse number="25">Gama dā kuna kama da tumakin da suka ɓace, amma yanzu kun dawo ga Makiyayi da kuma Mai lura da rayukanku.</verse>
			</chapter>
			<chapter number="3">
				<verse number="1">Haka ma, ku matan aure, ku yi biyayya ga mazanku, domin in waɗansunsu ba su gaskata maganar ba, wataƙila a shawo kansu ba tare da magana ba</verse>
				<verse number="2">saʼad da suka ga rayuwarku mai tsabta da kuma na ladabi.</verse>
				<verse number="3">Kyanku bai kamata yǎ zama na adon jiki ba, kamar kitso da sa kayan ado na zinariya da kuma sa kaya masu tsada.</verse>
				<verse number="4">Maimakon haka, kyanku ya kamata yǎ zama ainihi na halinku na ciki, kyan da ba ya koɗewa na tawaliʼu da kuma na natsattsen ruhu, wanda yake mai daraja a gaban Allah.</verse>
				<verse number="5">Gama haka matan masu tsarki na dā waɗanda suka sa begensu ga Allah suka yi wa kansu ado. Sun yi wa mazansu biyayya,</verse>
				<verse number="6">kamar Saratu, wadda ta yi biyayya ga Ibrahim, har ta kira shi maigidanta. Ku ʼyaʼyanta ne mata in kun aikata abin da yake daidai, ba ku kuma ba tsoro dama ba.</verse>
				<verse number="7">Mazan aure, ku ma, ku yi zaman sanin ya kamata yayinda kuke zama da matanku, ku girmama su a matsayin abokan zama marasa ƙarfi da kuma a matsayin magādan kyautar rai na alheri tare da ku, don kada wani abu yǎ hana adduʼoʼinku.</verse>
				<verse number="8">A ƙarshe, dukanku ku zauna lafiya da juna; ku zama masu juyayi, kuna ƙaunar juna kamar ʼyanʼuwa, ku zama masu tausayi da kuma tawaliʼu.</verse>
				<verse number="9">Kada ku rama mugunta da mugunta ko zagi da zagi, sai dai ku sa albarka, gama ga wannan ne aka kira ku, ku kuma gāji albarka.</verse>
				<verse number="10">Gama, “Duk wanda yake so yǎ ji daɗin rayuwa, yǎ kuma ga kwanaki masu kyau dole yǎ kame harshensa daga mugunta leɓunansa kuma daga maganar yaudara.</verse>
				<verse number="11">Dole yǎ juye daga mugunta, ya aikata nagarta; dole yǎ nemi salama yǎ kuma bi ta.</verse>
				<verse number="12">Gama idanun Ubangiji suna a kan masu adalci kunnuwansa kuma suna jin adduʼarsu, amma fuskar Ubangiji tana gāba da masu mugunta.”</verse>
				<verse number="13">Wa zai yi muku lahani in kun himmantu ga yin nagarta?</verse>
				<verse number="14">Amma ko da za ku sha wahala saboda abin da yake daidai, ku masu albarka ne. “Kada ku ji tsoron abin da suke tsoro; kada kuma ku firgita.”</verse>
				<verse number="15">Sai dai a cikin zukatanku ku keɓe Kiristi a matsayin Ubangiji. A kullum, ku kasance a shirye ku ba da amsa ga duk wanda yake neman ku ba da dalilin wannan begen da kuke da shi. Amma ku yi wannan cikin tawaliʼu da ladabi,</verse>
				<verse number="16">tare da lamiri mai kyau, saboda waɗanda suke maganganun banza a kan kyawawan ayyukanku cikin Kiristi su ji kunya da irin ɓata suna da suke yi.</verse>
				<verse number="17">Ya fi kyau, in nufin Allah ne, a sha wahala don yin nagarta fiye da yin mugunta.</verse>
				<verse number="18">Gama Kiristi ya mutu domin zunubi sau ɗaya tak, mai adalci saboda marasa adalci, don yǎ kawo ku ga Allah. An kashe shi a cikin jiki, amma an rayar da shi a Ruhu,</verse>
				<verse number="19">ta wurin wanda kuma ya tafi ya yi wa ruhohin da suke a kurkuku waʼazi</verse>
				<verse number="20">waɗanda dā ba su yi biyayya ba saʼad da Allah ya jira da haƙuri a kwanaki Nuhu yayinda ake sassaƙa jirgi. A cikinsa mutane kima ne kawai, su takwas, aka kuɓutar ta ruwa,</verse>
				<verse number="21">ruwan nan kuwa kwatancin baftisma ne da yanzu ya cece ku ku ma-ba kawar da dauda daga jiki ba, sai dai yin alkawari na lamiri mai kyau ga Allah. Ya cece ku ta wurin tashin Yesu Kiristi daga matattu,</verse>
				<verse number="22">wanda ya tafi sama, yana kuma a hannun dama na Allah-malaʼiku, mulkoki da kuma masu iko suna masa biyayya.</verse>
			</chapter>
			<chapter number="4">
				<verse number="1">Saboda haka, da yake Kiristi ya sha wahala a jikinsa, sai ku ma ku yi wa kanku ɗamara da irin wannan hali, gama wanda ya sha wahala a jikinsa ya gama da zunubi ke nan.</verse>
				<verse number="2">Ta haka, ba ya sauran rayuwarsa a kan mugayen shaʼawace-shaʼawacen jiki, sai dai nufin Allah.</verse>
				<verse number="3">Gama kun ɓata lokaci sosai a dā kuna yin abubuwan da masu bauta gumaka suka zaɓa su yi-kuna rayuwa cikin lalata, shaʼawace-shaʼawace, buguwa, shashanci, shaye-shaye da kuma bautar gumaka masu banƙyama.</verse>
				<verse number="4">Sun yi mamaki da ba kwa haɗa kai da su a yanzu, da ba kwa kutsa kai tare da su cikin irin rayuwar banzan nan, har suna zaginku.</verse>
				<verse number="5">Amma dole su ba da lissafi gare shi wanda yake a shirye yǎ shariʼanta masu rai da matattu.</verse>
				<verse number="6">Dalilin ke nan da ya sa aka yi waʼazin bishara har ga waɗanda yanzu suke mutattu, don ko da yake an hukunta su a matsayin mutane a batun jiki, amma su rayu ga Allah a batun ruhu.</verse>
				<verse number="7">Ƙarshen abubuwa duka ya yi kusa. Saboda haka ku kasance masu tunani mai kyau da masu kamunkai don ku iya yin adduʼa.</verse>
				<verse number="8">Fiye da kome, ku ƙaunaci juna sosai, domin ƙauna tana rufe zunubai masu ɗumbun yawa.</verse>
				<verse number="9">Ku riƙa karɓar juna ba da gunaguni ba.</verse>
				<verse number="10">Kowa yǎ yi amfani da kowace baiwar da ya samu don kyautata wa waɗansu, cikin aminci yana aikata alherin Allah a hanyoyi dabam-dabam.</verse>
				<verse number="11">In wani ya yi magana, ya kamata yǎ yi ta a matsayin wanda yake magana ainihin kalmomin Allah. In wani yana yin hidima, ya kamata yǎ yi ta da ƙarfin da Allah ya tanadar, domin a cikin kome a yabi Allah ta wurin Yesu Kiristi. A gare shi ɗaukaka da iko sun tabbata har abada abadin. Amin.</verse>
				<verse number="12">Abokaina ƙaunatattu, kada ku yi mamakin gwaji mai tsananin da kuke sha, sai ka ce wani baƙon abu ne yake faruwa da ku.</verse>
				<verse number="13">Sai dai ku yi murna cewa kuna tarayya cikin shan wahalolin Kiristi, domin ku kai ga farin ciki mai yawa saʼad da aka bayyana ɗaukakarsa.</verse>
				<verse number="14">In an zage ku saboda sunan Kiristi, ku masu albarka ne, gama Ruhun ɗaukaka da kuma na Allah yana bisanku.</verse>
				<verse number="15">In kuna shan wahala, kada yǎ zama don ku masu kisankai ne ko ɓarayi ko masu wani irin laifi ko kuma masu shisshigi.</verse>
				<verse number="16">Amma fa, in kuka sha wahala a matsayin ku Kirista ne, kada ku ji kunya, sai dai ku yabi Allah cewa kuna amsa wannan suna.</verse>
				<verse number="17">Gama lokaci ya yi da za a fara yi wa iyalin Allah shariʼa; in kuwa ya fara da mu, to, me zai faru da waɗanda ba sa biyayya da bisharar Allah?</verse>
				<verse number="18">Kuma, “In da ƙyar masu adalci su kuɓuta, me zai faru da marasa tsoron Allah da kuma masu zunubi?”</verse>
				<verse number="19">Saboda haka, waɗanda suke shan wahala bisa ga nufin Allah ya kamata su danƙa kansu ga Mahaliccinsu mai aminci, su kuma ci gaba da aikata abin da yake daidai.</verse>
			</chapter>
			<chapter number="5">
				<verse number="1">Zuwa ga dattawan da suke cikinku, ina roƙo a matsayin ɗanʼuwanku dattijo, mashaidin shan wahalar Kiristi wanda kuma shi ma zai sami rabo cikin ɗaukakar da za a bayyana:</verse>
				<verse number="2">Ku zama makiyayan garken Allah da yake a ƙarƙashin kulawarku, kuna hidima kamar masu kula-ba kan dole ba, sai dai da yardar rai, yadda Allah yake so ku zama; ban da kwaɗayin kuɗi, sai dai marmarin yin hidima;</verse>
				<verse number="3">ban da nuna iko a kan waɗanda aka danƙa muku amana, sai dai ku zama gurbi ga garken.</verse>
				<verse number="4">Saʼad da kuwa Babban Makiyayin ya bayyana, za ku karɓi rawanin ɗaukaka marar koɗewa.</verse>
				<verse number="5">Samari, ku ma, ku yi biyayya ga waɗanda suka girme ku. Dukanku, ku yafa sauƙinkai ga juna, domin, “Allah yana gāba da mai girmankai, amma yakan yi alheri ga mai sauƙinkai.”</verse>
				<verse number="6">Saboda haka, ku ƙasƙantar da kanku a ƙarƙashin hannun Allah mai ƙarfi, don yǎ ɗaukaka ku a lokacin da ya ga dama.</verse>
				<verse number="7">Ku danƙa masa dukan damuwarku, domin shi ne yake lura da ku.</verse>
				<verse number="8">Ku zama masu kamunkai, ku kuma zauna a faɗake. Abokin gābanku, Iblis yana kewayewa kamar zaki mai ruri, yana neman wanda zai cinye.</verse>
				<verse number="9">Ku yi tsayayya da shi, kuna tsayawa daram cikin bangaskiya, domin kun san cewa ʼyanʼuwanku koʼina a duniya suna shan irin wahalolin nan.</verse>
				<verse number="10">Allah mai dukan alheri, wanda ya kira ku ga madawwamiyar ɗaukaka cikin Kiristi, bayan kun sha wahala na ɗan lokaci, shi da kansa zai raya ku, yǎ kuma sa ku yi ƙarfi, ku kahu, ku kuma tsaya daram.</verse>
				<verse number="11">Gare shi bari iko yǎ tabbata har abada abadin. Amin.</verse>
				<verse number="12">Da taimakon Sila, wanda na ɗauka a matsayin ɗanʼuwa mai aminci, na rubuta muku a taƙaice, ina ƙarfafa ku ina kuma shaida muku cewa wannan shi ne alherin Allah na gaske. Ku tsaya daram a cikinsa.</verse>
				<verse number="13">Ita wadda take a Babilon, zaɓaɓɓiya tare da ku, tana gaishe ku, haka ma ɗana Markus.</verse>
				<verse number="14">Ku gai da juna da sumbar ƙauna. Salama gare ku duka da kuke cikin Kiristi.</verse>
			</chapter>
		</book>
		<book number="61">
			<chapter number="1">
				<verse number="1">Wasiƙa daga Siman Bitrus, bawa da kuma manzon Yesu Kiristi. Zuwa ga waɗanda ta wurin adalcin Allahnmu da Mai Cetonmu Yesu Kiristi sun sami bangaskiya mai daraja irin tamu:</verse>
				<verse number="2">Alheri da salama su zama naku a yalwace ta wurin sanin Allah da Yesu Ubangijinmu.</verse>
				<verse number="3">Ikonsa na Allahntaka ya ba mu kome da muke bukata don rayuwa da kuma tsoron Allah ta wurin sanin wanda ya kira mu ta wurin ɗaukakarsa da nagartarsa.</verse>
				<verse number="4">Ta wurin waɗannan ya ba mu alkawaransa masu girma da kuma masu daraja, domin ta wurinsu ku iya yin tarayya cikin Allahntakarsa, ku kuma kuɓuta daga lalatar da take cikin duniya wadda mugayen shaʼawace-shaʼawace suke jawowa.</verse>
				<verse number="5">Saboda haka, ku yi iyakar ƙoƙari ku ƙara wa bangaskiyarku nagarta; ga nagarta kuwa, ku ƙara mata sani;</verse>
				<verse number="6">ga sani kuma ku ƙara masa kamunkai; ga kamunkai kuma ku ƙara masa ɗaurewa; ga ɗaurewa kuwa ku ƙara mata tsoron Allah;</verse>
				<verse number="7">ga tsoron Allah kuma ku ƙara masa nuna alheri ga ʼyanʼuwa; ga nuna alheri ga ʼyanʼuwa kuma ku ƙara masa ƙauna.</verse>
				<verse number="8">Domin in kuna ƙaruwa a waɗannan halaye, za su kāre ku daga rashin tasiri da rayuwa na rashin amfani cikin saninku na Ubangijinmu Yesu Kiristi.</verse>
				<verse number="9">Amma in wani ba shi da su, ba shi da hangen nesa ke nan kuma makaho ne, ya kuma manta cewa an tsarkake shi daga zunubansa na dā.</verse>
				<verse number="10">Saboda haka ʼyanʼuwana, ku ƙara aniya wajen tabbatar da kiranku da zaɓenku da aka yi. Gama in kuka yi waɗannan abubuwa, ba za ku taɓa fāɗuwa ba,</verse>
				<verse number="11">za ku sami kyakkyawar marabta cikin madawwamin mulkin Ubangijinmu da Mai Cetonmu Yesu Kiristi.</verse>
				<verse number="12">Saboda haka kullum zan tuna muku da waɗannan, ko da yake kun sansu kun kuma kahu ƙwarai cikin gaskiyar da kuke da ita yanzu.</verse>
				<verse number="13">A ganina ya dace in tunashe ku muddin ina raye cikin tentin wannan jiki,</verse>
				<verse number="14">domin na sani na kusa in ajiye shi a gefe, yadda Ubangijinmu Yesu Kiristi ya nuna mini a sarari.</verse>
				<verse number="15">Zan kuwa yi iyakacin ƙoƙari in ga cewa bayan rabuwata kullum za ku iya tuna da waɗannan abubuwa.</verse>
				<verse number="16">Ba mu bi tatsuniyoyin da aka ƙaga da wayo saʼad da muka gaya muku game da ikon Ubangijinmu Yesu Kiristi da zuwansa ba, sai dai mu shaidu ne na ɗaukakarsa mai girma da muka gani da ido.</verse>
				<verse number="17">Gama ya sami girma da ɗaukaka daga Allah Uba saʼad da murya ta zo masa daga Mafificiyar Ɗaukaka, cewa, “Wannan Ɗana ne, wanda nake ƙauna; da shi nake jin daɗi ƙwarai.”</verse>
				<verse number="18">Mu kanmu mun ji wannan muryar da ta zo daga sama saʼad da muke tare da shi a kan dutse mai tsarki.</verse>
				<verse number="19">Muna kuwa da maganar annabawa da aka ƙara tabbatar mana, zai fi kyau in kuka lura da ita, kamar hasken da yake haskakawa a wuri mai duhu, har yǎ zuwa wayewar gari da kuma haskakawar tauraron asubahi a zukatanku.</verse>
				<verse number="20">Gaba da kome dai, dole ku gane cewa babu annabcin Nassin da ya fito daga fassarar annabi da kansa.</verse>
				<verse number="21">Gama annabci bai taɓa samo tushensa daga nufin mutum ba, sai dai mutane sun yi magana daga Allah yayinda Ruhu Mai Tsarki ya bishe su.</verse>
			</chapter>
			<chapter number="2">
				<verse number="1">Amma a dā akwai annabawan ƙarya a cikin mutane, kamar yadda za a sami malaman ƙarya a cikinku. A ɓoye za su shigar da karkataccen koyarwa mai hallaka, har ma su yi mūsun Ubangiji mai iko duka wanda ya saye su-suna kawo wa kansu hallaka farat ɗaya.</verse>
				<verse number="2">Da yawa za su bi hanyoyinsu na rashin kunya su kuma sa a rena hanyar gaskiya.</verse>
				<verse number="3">Cikin kwaɗayinsu waɗannan malaman ƙarya za su cuce ku da tatsuniyoyin da suka ƙaga. Hukuncinsu yana a rataye a kansu tun da daɗewa, hallakarsu kuma ba ta barci.</verse>
				<verse number="4">Gama in har Allah bai ƙyale malaʼiku saʼad da suka yi zunubi ba, amma ya tura su cikin lahira, domin a tsare su don hukunci;</verse>
				<verse number="5">in har bai ƙyale duniya ta dā ba saʼad da ya kawo ambaliya a kan mutanenta marasa tsoron Allah, amma ya kiyaye Nuhu, mai waʼazin adalci, da kuma waɗansu bakwai;</verse>
				<verse number="6">in har ya hukunta biranen Sodom da Gomorra ta wurin ƙone su suka zama toka, ya kuma maishe su misali na abin da zai faru da marasa tsoron Allah;</verse>
				<verse number="7">in kuwa har ya ceci Lot, mai adalci, wanda ya damu ainun da ƙazamar rayuwar mutane marasa bin doka;</verse>
				<verse number="8">(adon kuwa abin da adalin nan ya yi, ya kuma gani, saʼad da yake a cikinsu, sai kowace rana yakan ji ciwon aikinsu na kangara a zuciyarsa mai adalci) —</verse>
				<verse number="9">in haka ne, to, Ubangiji ya san yadda zai ceci mutane masu tsoron Allah daga gwaje-gwaje, yǎ kuma tsare marasa adalci don ranar hukunci, har yǎ zuwa ranar shariʼa.</verse>
				<verse number="10">Wannan gaskiya ce musamman ga waɗanda suke bin shaʼawace-shaʼawacen lalaci na mutuntaka, suna kuma rena masu mulki. Da ƙarfin hali da kuma girmankai, waɗannan mutane ba sa tsoro kawo zargin ɓata sunan talikan sama;</verse>
				<verse number="11">duk da haka ko malaʼiku ma da suka fi su ƙarfi suka kuma fi su iko, ba sa kawo irin wannan zargi na ɓata suna game da waɗannan talikai a gaban Ubangiji.</verse>
				<verse number="12">Amma waɗannan mutane suna yin saɓo a kan abubuwan da ba su fahimta ba. Suna kama da dabbobi marasa hankali, halittun da suke bin abin da jikinsu ya faɗa musu kawai, waɗanda aka haifa don a kama a hallaka, kuma kamar dabbobi su ma za su hallaka.</verse>
				<verse number="13">Za a yi musu sakamako da muguntar da suka yi. A raʼayinsu jin daɗi shi ne a yi annashuwa da rana tsaka. Su ƙazamai ne marasa kunya, suna cike da jin daɗin shaʼawace-shaʼawacensu yayinda suke cin biki tare da ku.</verse>
				<verse number="14">Idanunsu sun cike da zina, ba sa ƙoshi da yin zunubi; suna jarabtar waɗanda ba tsayayyu ba; gwanaye ne a kan kwaɗayi-laʼanannun iri!</verse>
				<verse number="15">Sun bar miƙaƙƙiyar hanya suka bauɗe suna bin hanyar Balaʼam ɗan Beyor, wanda ya yi ƙaunar hakkin mugunta.</verse>
				<verse number="16">Amma an tsauta masa saboda laifinsa ta wurin jaki-dabbar da ba ta magana-wadda ta yi magana da muryar mutum ta kuma kwaɓi haukan annabin.</verse>
				<verse number="17">Waɗannan mutane maɓulɓulai ne babu ruwa da kuma hazon da guguwar iska take kora. An shirya matsanancin duhu dominsu.</verse>
				<verse number="18">Gama suna surutai banza na girmankai, ta wurin son bin fasikanci na mutuntaka, sukan jan hankulan mutanen da suke kuɓucewa daga waɗancan masu zama cikin kuskure.</verse>
				<verse number="19">Suna yin musu alkawarin ʼyanci, yayinda su kansu bayi ne ga aikin lalata-gama mutum bawa ne ga duk abin da ya mallake shi.</verse>
				<verse number="20">In har sun kuɓuta daga lalacin duniya ta wurin sanin Ubangijimu da kuma Mai Cetonmu Yesu Kiristi sai suka sāke koma a cikin lalacin, har ya rinjaye su, za su fi muni a ƙarshe fiye da farko.</verse>
				<verse number="21">Zai fi musu kyau da ba su taɓa sanin hanyar adalci ba, fiye da a ce sun sani saʼan nan su juya bayansu ga umarni mai tsarkin nan da aka ba su.</verse>
				<verse number="22">A kansu karin maganan nan gaskiya ce: “Kare ya koma kan amansa,” da kuma, “Alade da aka yi wa wanka, ya koma birgimarsa cikin laka.”</verse>
			</chapter>
			<chapter number="3">
				<verse number="1">Abokaina ƙaunatattu, wannan ita ce wasiƙata ta biyu gare ku. Na rubuta su biyun su zama abin tuni don su faɗakar da ku ga tunani mai kyau.</verse>
				<verse number="2">Ina so ku tuna da kalmomin da annabawa masu tsarki na dā suka faɗa da kuma umarnin da Ubangijinmu da Mai Cetonmu ya bayar ta wurin manzanninku.</verse>
				<verse number="3">Da farko dai, dole ku fahimci wannan cewa a kwanakin ƙarshe masu baʼa za su zo suna baʼa, suna bin mugayen shaʼawace-shaʼawacensu.</verse>
				<verse number="4">Za su ce, “Ina wannan ‘dawowar’ da ya yi alkawari ne? Tun mutuwar kakanninmu, kome yana tafiya kamar yadda yake tun farkon halitta.”</verse>
				<verse number="5">Amma da gangan suke manta cewa tun dā can ta wurin maganar Allah sammai suka kasance aka kuma yi ƙasa daga ruwa ta wurin ruwa kuma.</verse>
				<verse number="6">Ta wurin waɗannan ruwayen ne aka nutsar, aka kuma hallakar da duniya ta wancan lokaci.</verse>
				<verse number="7">Ta wurin wannan magana ce aka ajiye sammai da ƙasa na yanzu domin wuta, an ajiye su kuma don ranar hukunci da hallaka ta mutane marasa tsoron Allah.</verse>
				<verse number="8">Amma kada ku manta da wannan abu guda ɗaya, abokaina ƙaunatattu: Ga Ubangiji kwana ɗaya kamar shekaru dubu ne, shekaru dubu kuma kamar kwana ɗaya ne.</verse>
				<verse number="9">Ubangiji ba mai jinkiri ba ne wajen cika alkawarinsa, yadda waɗansunku suka fahimci jinkiri. Yana haƙuri da ku, ba ya so wani yǎ hallaka, sai dai kowa yǎ kai ga tuba.</verse>
				<verse number="10">Amma ranar Ubangiji za ta zo kamar ɓarawo. Sammai za su ɓace da ruri, abubuwan da suke cikinsu za su ƙone, ƙasa kuma da dukan abin da yake cikinta za su tonu.</verse>
				<verse number="11">Da yake za a hallaka dukan abubuwa ta haka, waɗanne irin mutane ne ya kamata ku zama? Ya kamata ku yi rayuwar tsarki da ta tsoron Allah,</verse>
				<verse number="12">yayinda kuke zuba ido ga zuwan ranar Allah kuna gaggauta zuwanta. Wannan rana za ta kawo wa sammai hallaka ta kunnan wuta, abubuwa kuma za su narke don zafi.</verse>
				<verse number="13">Amma bisa ga alkawarinsa muna zuba ido ga sabuwar sama da kuma sabuwar ƙasa, inda adalci zai yi zama.</verse>
				<verse number="14">Saboda haka, abokaina ƙaunatattu, da yake kuna zuba ido ga wannan, sai ku yi matuƙar ƙoƙari don a same ku ba tabo, sai dai zaman salama da shi.</verse>
				<verse number="15">Ku yi zaman sanin cewa haƙurin Ubangijinmu yana nufin ceto ne, kamar yadda ƙaunataccen ɗanʼuwanmu Bulus ma ya rubuta muku da hikimar da Allah ya ba shi.</verse>
				<verse number="16">Haka yake rubutu cikin dukan wasiƙunsa, yana magana a cikinsu a kan waɗannan alʼamura. Wasiƙunsa sun ƙunshi waɗansu abubuwa masu wuyar fahimta, waɗanda jahilai da kuma waɗanda ba tsayayyu ba ne suke murɗe maʼanarsu, kamar yadda suke yi da sauran Nassosi, ta haka suke jawo wa kansu hallaka.</verse>
				<verse number="17">Saboda haka, abokaina ƙaunatattu, da yake kun riga kun san wannan, sai ku zauna a faɗake don kada a ɗauke hankalinku ta wurin kuskuren marasa bin dokan nan har ku fāɗi daga matsayinku.</verse>
				<verse number="18">Sai dai ku yi girma cikin alheri da sanin Ubangijinmu da Mai Cetonmu Yesu Kiristi. A gare shi ɗaukaka ta tabbata yanzu da har abada! Amin.</verse>
			</chapter>
		</book>
		<book number="62">
			<chapter number="1">
				<verse number="1">Wannan da ya kasance tun farko, wanda muka ji, wanda muka gani da idanunmu, wanda muka duba, hannuwanmu kuma suka taɓa-wannan ne muke shela game da Kalmar rai.</verse>
				<verse number="2">Ran nan ya bayyana, muka kuwa gan shi muka kuma shaida shi, muna kuwa yi muku shelar ran nan madawwami, wanda dā yake tare da Uba, ya kuma bayyana a gare mu.</verse>
				<verse number="3">Muna yin muku shelar abin da muka gani muka kuma ji ne, domin ku ma ku yi zumunci tare da mu. Zumuncinmu kuwa yana tare da Uba da kuma Ɗansa, Yesu Kiristi.</verse>
				<verse number="4">Muna rubuta wannan domin farin cikinmu yǎ zama cikakke.</verse>
				<verse number="5">Wannan shi ne saƙon da muka ji daga wurinsa, muna kuma sanar da ku cewa: Allah haske ne; kuma a cikinsa babu duhu ko kaɗan.</verse>
				<verse number="6">In muka ce muna zumunci da shi amma muna tafiya cikin duhu, ƙarya muke yi kuma ba ma rayuwa bisa ga gaskiya.</verse>
				<verse number="7">Amma in muna tafiya cikin haske, yadda yake cikin haske, muna da zumunci da juna ke nan, kuma jinin Yesu, Ɗansa, yana tsarkake mu daga dukan zunubi.</verse>
				<verse number="8">In muka ce ba mu da zunubi, muna ruɗin kanmu ne gaskiya kuwa ba ta cikinmu.</verse>
				<verse number="9">In muka furta zunubanmu, shi mai aminci ne mai adalci kuma, zai gafarta mana zunubanmu, yǎ kuma tsarkake mu daga dukan rashin adalci.</verse>
				<verse number="10">In muka ce ba mu yi zunubi ba, mun mai da shi maƙaryaci ke nan, maganarsa kuwa ba ta da wuri a cikinmu.</verse>
			</chapter>
			<chapter number="2">
				<verse number="1">ʼYaʼyana ƙaunatattu, ina rubuta muku wannan ne don kada ku yi zunubi. Amma in wani ya yi zunubi, muna da wani wanda yake magana da Uba don kāriyarmu-Yesu Kiristi, Mai Adalci.</verse>
				<verse number="2">Shi ne hadayar kafara saboda zunubanmu, kuma ba don namu kaɗai ba amma har ma da zunuban duniya duka.</verse>
				<verse number="3">Mun san cewa mun san shi in muna yin biyayya da umarnansa.</verse>
				<verse number="4">Mutumin da ya ce, “Na san shi,” amma ba ya yin abin da ya umarta, maƙaryaci ne, gaskiya kuwa ba ta cikinsa.</verse>
				<verse number="5">Amma in wani ya yi biyayya da maganarsa, ƙaunar Allah ta zama cikakkiya ke nan a cikinsa. Ta haka muka san cewa muna cikinsa:</verse>
				<verse number="6">Duk wanda ya ce yana rayuwa a cikinsa dole ne yǎ yi tafiya kamar yadda Yesu ya yi.</verse>
				<verse number="7">Abokaina ƙaunatattu, ba sabon umarni nake rubuta muku ba sai dai tsoho, wanda kuke da shi tun farko. Wannan tsohon umarni shi ne saƙon da kuka riga kuka ji.</verse>
				<verse number="8">Duk da haka ina rubuta muku sabon umarni; ana ganin gaskiyar umarnin a cikinsa da kuma ku, domin duhu yana shuɗewa haske na gaskiya kuwa yana haskakawa.</verse>
				<verse number="9">Duk wanda ya ce yana cikin haske yana kuma ƙin ɗanʼuwansa ashe a duhu yake har yanzu.</verse>
				<verse number="10">Duk wanda yake ƙaunar ɗanʼuwansa, a cikin hasken yake rayuwa ke nan, kuma babu wani abin da yake cikinsa da zai sa yǎ yi tuntuɓe.</verse>
				<verse number="11">Amma duk wanda yake ƙin ɗanʼuwansa, cikin duhu yake yana kuma tafiya cikin duhu ke nan; bai ma san inda za shi ba, domin duhun ya makantar da shi.</verse>
				<verse number="12">Ina rubuta muku, ʼyaʼyana ƙaunatattu, domin an gafarta muku zunubanku saboda sunansa.</verse>
				<verse number="13">Ina rubuta muku, ubanni, domin kun san shi wanda yake tun farko. Ina rubuta muku, samari, domin kun ci nasara a kan mugun nan. Ina rubuta muku, ʼyaʼyana ƙaunatattu, domin kun san Uba.</verse>
				<verse number="14">Ina rubuta muku, ubanni, domin kun san shi wanda yake tun farko. Ina rubuta muku, samari, domin kuna da ƙarfi, maganar Allah kuwa tana zaune a cikinku, kun kuma ci nasara a kan mugun nan.</verse>
				<verse number="15">Kada ku ƙaunaci duniya ko wani abin da yake cikin duniya. In wani yana ƙaunar duniya, ƙaunar Uba ba ta cikinsa.</verse>
				<verse number="16">Gama duk abin da yake na duniya-shaʼawace shaʼawacen mutuntaka, shaʼawar idanunsa da kuma taƙama da abin da yake da shi yake kuma yi-ba daga wurin Uba suke fitowa ba sai dai daga duniya.</verse>
				<verse number="17">Duniya da shaʼawace-shaʼawacenta suna shuɗewa, amma mutumin da yake aikata nufin Allah zai rayu har abada.</verse>
				<verse number="18">ʼYaʼyana ƙaunatattu, wannan ita ce saʼa ta ƙarshe; kuma kamar yadda kuka ji cewa magabcin Kiristi yana zuwa, ko yanzu ma magabtan Kiristi da yawa sun zo. Ta haka muka san cewa saʼa ta ƙarshe ta iso.</verse>
				<verse number="19">Sun fita daga cikinmu, ai, dā ma can ba namu ba ne. Don da a ce su namu ne, da sun kasance tare da mu; amma fitarsu ya nuna babu ko ɗaya daga cikinsu da yake namu.</verse>
				<verse number="20">Amma ku kam, kuna da shafewa daga wurin Mai Tsarkin nan, kuma dukanku kun san gaskiya.</verse>
				<verse number="21">Ina rubuta muku ba don ba ku san gaskiya ba ne, aʼa, sai dai don kun san ta, kun kuma san cewa babu yadda ƙarya za ta fito daga gaskiya.</verse>
				<verse number="22">Wane ne maƙaryaci? Ai, shi ne mutumin da yake mūsun cewa Yesu shi ne Kiristi. Irin wannan mutum shi ne magabcin Kiristi-ya yi mūsun Uban da kuma Ɗan.</verse>
				<verse number="23">Ba wanda yake mūsun Ɗan, saʼan nan yǎ ce yana da Uban; duk wanda ya yarda da Ɗan yana da Uban a cikinsa ke nan.</verse>
				<verse number="24">Ku lura fa cewa abin da kuka ji daga farko, yǎ ci gaba da kasance a cikinku. In kuwa ya ci gaba da zama a cikinku, za ku kasance a cikin Ɗan da kuma cikin Uban.</verse>
				<verse number="25">Wannan shi ne abin da ya yi mana alkawari-har ma rai madawwami.</verse>
				<verse number="26">Ina rubuta muku waɗannan abubuwa ne game da waɗanda suke ƙoƙari su sa ku kauce.</verse>
				<verse number="27">Game da ku kuwa, shafan nan da kuka karɓa daga gare shi tana nan a cikinku, ba kwa kuma bukata wani yǎ koyar da ku. Amma kamar yadda shafan nan tasa tana koya muku kome, ita kuwa gaskiya ce ba ƙarya ba--yadda dai ta koya muku, to, sai ku zauna a cikinsa.</verse>
				<verse number="28">Yanzu fa, ya ku ʼyaʼyana ƙaunatattu, sai ku ci gaba a cikinsa, domin saʼad da ya bayyana mu iya tsaya gabagaɗi babu kunya a dawowarsa.</verse>
				<verse number="29">In kun san cewa shi mai adalci ne, to, kun dai san cewa duk mai aikata abin da yake daidai haifaffensa ne.</verse>
			</chapter>
			<chapter number="3">
				<verse number="1">Dubi irin ƙaunar da Uba ya ƙaunace mu da ita mana, har ana ce da mu ʼyaʼyan Allah! Haka kuwa muke! Dalilin da ya sa duniya ba ta san mu ba shi ne don ba ta san shi ba ne.</verse>
				<verse number="2">Abokaina ƙaunatattu, yanzu, mu ʼyaʼyan Allah ne, kuma abin da za mu zama nan gaba ba a riga an bayyana ba. Sai dai mun san cewa saʼad da ya bayyana, za mu zama kamarsa, domin za mu gan shi kamar yadda yake.</verse>
				<verse number="3">Duk mai wannan bege a cikinsa yakan tsarkake kansa, kamar yadda yake da tsabta.</verse>
				<verse number="4">Duk mai yin zunubi yana karya doka ne; tabbatacce, zunubi karya doka ne.</verse>
				<verse number="5">Sai dai kun san cewa ya bayyana ne domin yǎ ɗauke zunubanmu. A cikinsa kuwa babu zunubi.</verse>
				<verse number="6">Ba mai rayuwa a cikinsa da yake cin gaba da yin zunubi. Ba wanda yake cin gaba da yin zunubi da ya taɓa ganinsa, ko ma ya san shi.</verse>
				<verse number="7">ʼYaʼyana ƙaunatattu, kada ku yarda wani yǎ sa ku kauce. Duk mai yin abin da yake daidai mai adalci ne, yadda yake mai adalci.</verse>
				<verse number="8">Duk mai aikata abin da yake zunubi shi na Iblis ne, domin Iblis mai aikata zunubi ne tun daga farko. Dalilin da ya sa Ɗan Allah ya bayyana kuwa shi ne don yǎ rushe aikin Iblis.</verse>
				<verse number="9">Babu haifaffe na Allah da zai ci gaba da yin zunubi, domin iri na Allah yana a cikinsa; ba zai iya ci gaba da yin zunubi ba, domin haifaffe ne na Allah.</verse>
				<verse number="10">Ta haka muka san waɗanda suke ʼyaʼyan Allah da kuma waɗanda suke ʼyaʼyan Iblis: Duk wanda ba ya yin abin da yake daidai, ba ɗan Allah ba ne; haka ma wanda ba ya ƙaunar ɗanʼuwansa.</verse>
				<verse number="11">Wannan shi ne saƙon da kuka ji tun daga farko: Ya kamata mu ƙaunaci juna.</verse>
				<verse number="12">Kada ku zama kamar Kayinu, wanda ya zama na mugun nan, ya kuma kashe ɗanʼuwansa. Me ya sa ya kashe shi? Domin ayyukansa mugaye ne, na ɗanʼuwansa kuma na adalci ne.</verse>
				<verse number="13">Kada ku yi mamaki ʼyanʼuwana, in duniya ta ƙi ku.</verse>
				<verse number="14">Mun san cewa mun riga mun ratsa daga mutuwa zuwa rai, domin muna ƙaunar ʼyanʼuwanmu. Duk wanda ba ya ƙauna matacce ne har yanzu.</verse>
				<verse number="15">Duk mai ƙin ɗanʼuwansa mai kisankai ne, kun kuma san cewa ba mai kisankan da yake da rai madawwami a cikinsa.</verse>
				<verse number="16">Ga yadda muka san mece ce ƙauna: Yesu Kiristi ya ba da ransa dominmu. Ya kamata mu ma mu ba da rayukanmu domin ʼyanʼuwanmu.</verse>
				<verse number="17">In wani yana da dukiya ya kuma ga ɗanʼuwansa cikin rashi, bai kuwa taimake shi ba, yaya ƙaunar Allah za ta kasance a cikinsa?</verse>
				<verse number="18">ʼYaʼyana ƙaunatattu, kada mu yi ƙauna da fatar baki kawai, sai dai da aikatawa da kuma gaskiya.</verse>
				<verse number="19">Ta haka muka san cewa mu na gaskiya ne, har muna kwanciyar rai a gabansa</verse>
				<verse number="20">a duk saʼad da zukatanmu suka ba mu laifi. Gama Allah ya fi zukatanmu, ya kuma san kome.</verse>
				<verse number="21">Abokaina ƙaunatattu, in zukatanmu ba su ba mu laifi ba, muna da ƙarfin halin tsayawa a gaban Allah ke nan</verse>
				<verse number="22">muna kuma samun dukan abin da muka roƙa daga gare shi, domin muna biyayya da umarnansa muna kuma yin abin da ya gamshe shi.</verse>
				<verse number="23">Umarninsa kuwa shi ne: mu gaskata da sunan Ɗansa, Yesu Kiristi, mu kuma ƙaunaci juna kamar yadda ya umarce mu.</verse>
				<verse number="24">Waɗanda suke biyayya da umarnansa kuwa suna rayuwa a cikinsa, shi kuma a cikinsu. Ta haka kuwa muka san cewa yana raye a cikinmu: Mun san haka ta wurin Ruhun da ya ba mu.</verse>
			</chapter>
			<chapter number="4">
				<verse number="1">Abokaina ƙaunatattu, kada ku gaskata kowane ruhu, sai dai ku gwada ruhohi don ku ga ko daga Allah ne, domin annabawan ƙarya da yawa sun fito duniya.</verse>
				<verse number="2">Ga yadda za ku gane Ruhun Allah: Duk ruhun da ya yarda cewa Yesu Kiristi ya zo cikin jiki, to, daga Allah yake,</verse>
				<verse number="3">amma duk ruhun da bai yarda da Yesu ba, ba daga Allah ba ne. Ruhun magabcin Kiristi ne, wanda kuka ji yana zuwa, har ma ya riga ya shigo duniya.</verse>
				<verse number="4">Ku, ʼyaʼyana ƙaunatattu, ku daga Allah ne kun kuma yi nasara a kansu, domin wanda yake a cikinku ya fi wanda yake a duniya girma.</verse>
				<verse number="5">Su daga duniya ne saboda haka suke magana yadda duniya take ganin abubuwa, duniya kuwa tana sauraronsu.</verse>
				<verse number="6">Mu daga Allah ne, kuma duk wanda ya san Allah yakan saurare mu. Amma duk wanda ba daga Allah ba, ba ya sauraronmu. Ta haka ne muke gane Ruhun gaskiya, da kuma ruhun ƙarya.</verse>
				<verse number="7">Abokaina ƙaunatattu, mu ƙaunaci juna, domin ƙauna tana zuwa daga Allah ne. Duk mai ƙauna, haifaffe ne na Allah, ya kuma san Allah.</verse>
				<verse number="8">Duk wanda ba ya ƙauna, bai san Allah ba, domin Allah ƙauna ne.</verse>
				<verse number="9">Ga yadda Allah ya nuna ƙaunarsa a cikinmu: Ya aiki makaɗaici Ɗansa tilo a duniya domin mu rayu ta wurinsa.</verse>
				<verse number="10">Wannan ita ce ƙauna: ba mu ne muka ƙaunaci Allah ba, sai dai shi ne ya ƙaunace mu, ya kuma aiko Ɗansa yǎ zama hadaya ta kafara saboda zunubanmu.</verse>
				<verse number="11">Abokaina ƙaunatattu, da yake Allah ya ƙaunace mu haka, ya kamata mu ma mu ƙaunaci juna.</verse>
				<verse number="12">Ba wanda ya taɓa ganin Allah; amma in muna ƙaunar juna, Allah yana raye a cikinmu ƙaunarsa kuwa ta zama cikakkiya a cikinmu ke nan.</verse>
				<verse number="13">Mun san cewa muna rayuwa a cikinsa shi kuma a cikinmu, domin ya ba mu Ruhunsa.</verse>
				<verse number="14">Mun gani, mun kuma shaida cewa Uba ya aiko da Ɗansa domin yǎ zama Mai Ceton duniya.</verse>
				<verse number="15">Duk wanda ya yarda cewa Yesu Ɗan Allah ne, Allah yana raye a cikinsa shi kuma a cikin Allah.</verse>
				<verse number="16">Ta haka muka sani, muke kuma dogara ga ƙaunar da Allah yake mana. Allah ƙauna ne. Duk wanda yake rayuwa cikin ƙauna yana rayuwa a cikin Allah ne, Allah kuma a cikinsa.</verse>
				<verse number="17">Ta haka, ƙauna ta zama cikakkiya a cikinmu domin mu kasance masu ƙarfin hali a ranar shariʼa, domin a wannan duniya muna kama da shi.</verse>
				<verse number="18">Babu tsoro cikin ƙauna. Cikakkiyar ƙauna dai takan kawar da tsoro, domin hukunci ne yake kawo tsoro. Mai jin tsoro ba cikakke ba ne cikin ƙauna.</verse>
				<verse number="19">Muna ƙauna domin ya ƙaunace mu da farko.</verse>
				<verse number="20">Duk wanda ya ce: “Ina ƙaunar Allah,” amma yana ƙin ɗanʼuwansa, maƙaryaci ne. Gama duk wanda ba ya ƙaunar ɗanʼuwansa da ya gani, ba zai iya ƙaunar Allah wanda bai gani ba.</verse>
				<verse number="21">Ya kuma ba mu wannan umarni: Duk wanda yake ƙaunar Allah dole yǎ ƙaunaci ɗanʼuwansa.</verse>
			</chapter>
			<chapter number="5">
				<verse number="1">Kowa ya gaskata cewa Yesu shi ne Kiristi, shi haifaffe na Allah ne, kuma duk mai ƙaunar mahaifi, yakan ƙaunaci ɗansa ma.</verse>
				<verse number="2">Ga yadda muka san cewa muna ƙaunar ʼyaʼyan Allah: ta wurin ƙaunar Allah da kuma aikata umarnansa.</verse>
				<verse number="3">Ƙaunar Allah ita ce: a yi biyayya da umarnansa. Umarnansa kuwa ba masu nauyi ba ne;</verse>
				<verse number="4">domin duk haifaffe na Allah yana cin nasara a kan duniya. Bangaskiyarmu kuwa ita ce ta ba mu wannan nasarar a kan duniya.</verse>
				<verse number="5">Wa ya cin nasara a kan duniya? Sai wanda ya gaskata cewa Yesu Ɗan Allah ne.</verse>
				<verse number="6">Ga wanda ya zo ta ruwa da jini-Yesu Kiristi. Bai zo ta wurin ruwa kaɗai ba, sai dai ta ruwa da kuma jini. Kuma Ruhu ne yake ba da shaida, domin Ruhu shi ne gaskiya.</verse>
				<verse number="7">Gama akwai uku da suka ba da shaida:</verse>
				<verse number="8">Ruhu, da ruwa da kuma jini; waɗannan uku kuwa manufarsu ɗaya ce.</verse>
				<verse number="9">Tun da yake muna yarda da shaida mutane, ai, shaidar Allah ta fi ƙarfi. Wannan ita ce shaidar Allah, wato, ya shaidi Ɗansa.</verse>
				<verse number="10">Duk wanda ya gaskata da Ɗan Allah yana da shaidan nan a zuciyarsa. Duk wanda bai gaskata da Allah ba kuwa ya mai da shi maƙaryaci, domin bai gaskata shaidar da Allah ya bayar game da Ɗansa ba.</verse>
				<verse number="11">Wannan kuwa ita ce shaidar; cewa Allah ya ba mu rai madawwami, wannan rai kuwa yana cikin Ɗansa.</verse>
				<verse number="12">Duk wanda yake da Ɗan yana da rai; wanda kuwa ba shi da Ɗan Allah, ba shi da rai.</verse>
				<verse number="13">Ina rubuta waɗannan abubuwa gare ku, ku da kuka gaskata sunan Ɗan Allah domin ku san kuna da rai madawwami.</verse>
				<verse number="14">Wannan shi ne ƙarfin halin da muke da shi saʼad da muke zuwa a gaban Allah: cewa kome muka roƙa bisa ga nufinsa, yakan saurare mu.</verse>
				<verse number="15">In kuwa muka san cewa yana sauraranmu-komene ne muka roƙa-mun sani mun riga mun sami abin da muka roƙa daga gare shi ke nan.</verse>
				<verse number="16">Kowa ya ga ɗanʼuwansa yana yin zunubin da bai kai ga mutuwa ba, sai ya yi masa adduʼa. Saboda mai adduʼan nan kuwa, Allah zai ba da rai ga waɗanda suka yi zunubin da bai kai ga mutuwa ba. Akwai zunubin da yakan kai ga mutuwa. Ban ce a yi adduʼa domin wannan ba.</verse>
				<verse number="17">Dukan yin abin da ba daidai ba zunubi ne, kuma akwai zunubin da ba ya kai ga mutuwa.</verse>
				<verse number="18">Mun san cewa kowane haifaffe na Allah ba ya cin gaba da yin zunubi; kasancewarsa haifaffe na Allah ita takan kāre shi, mugun kuwa ba zai iya yǎ cuce shi ba.</verse>
				<verse number="19">Mun san cewa mu ʼyaʼyan Allah ne, duniya duka kuwa tana hannun Mugun.</verse>
				<verse number="20">Mun kuma san cewa Ɗan Allah ya zo ya ba mu fahimta, domin mu san shi da yake na gaskiya. Muna kuma cikinsa shi wanda yake na gaskiya-cikin Ɗansa Yesu Kiristi. Shi ne Allah na gaskiya da kuma rai madawwami.</verse>
				<verse number="21">ʼYaʼyana ƙaunatattu, ku kiyaye kanku daga gumaka.</verse>
			</chapter>
		</book>
		<book number="63">
			<chapter number="1">
				<verse number="1">Wasiƙa daga Dattijon nan, Zuwa ga uwargida zaɓaɓɓiya da kuma ʼyaʼyanta, waɗanda nake ƙauna da gaske— kuma ba ni kaɗai ba, amma har da dukan waɗanda suka san gaskiya— </verse>
				<verse number="2">saboda gaskiyan nan, wadda take cikinmu za ta kuma kasance tare da mu har abada:</verse>
				<verse number="3">Alheri, jinƙai da kuma salama daga Allah Uba da kuma Yesu Kiristi, Ɗan Uba, su kasance tare da mu cikin gaskiya da ƙauna.</verse>
				<verse number="4">Na yi farin ciki ƙwarai, da na sami waɗansu ʼyaʼyanki suna tafiya cikin gaskiya, kamar yadda Uba ya umarce mu.</verse>
				<verse number="5">Yanzu kuma, uwargida ƙaunatacciya, ba sabon umarni nake rubuta miki ba sai dai wanda muke da shi tun farko. Ina roƙo cewa mu ƙaunaci juna.</verse>
				<verse number="6">Ƙauna dai ita ce: mu yi biyayya ga umarnansa. Kamar yadda kuka ji tun da fari, umarninsa shi ne ku yi zaman ƙauna.</verse>
				<verse number="7">Masu ruɗi da yawa, waɗanda ba su yarda da zuwan Yesu Kiristi cikin jiki ba, sun riga sun fito duniya. Duk irin mutumin nan mai ruɗi ne kuma magabcin Kiristi.</verse>
				<verse number="8">Ku lura don kada ku yi hasarar aikin da kuka yi, sai dai ku sami cikakken lada.</verse>
				<verse number="9">Duk wanda ya yi gaba bai kuma ci gaba da bin koyarwar Kiristi ba, ba ya tare da Allah; duk wanda ya ci gaba cikin koyarwan nan kuwa yana da Uban da kuma Ɗan.</verse>
				<verse number="10">Duk wanda ya zo wurinku bai kuma kawo koyarwan nan ba, kada ku karɓe shi a gidanku ko ku marabce shi.</verse>
				<verse number="11">Duk wanda ya karɓe shi yana tarayya da mugun aikinsa ke nan.</verse>
				<verse number="12">Ina da abubuwa da dama da zan rubuta muku, sai dai ba na so in yi amfani da takarda da inki in rubuta. A maimako, ina fata in ziyarce ku in kuma yi magana da ku fuska da fuska, domin farin cikinmu yǎ zama cikakke.</verse>
				<verse number="13">ʼYaʼyan ʼyarʼuwarki zaɓaɓɓiya suna gaishe ku.</verse>
			</chapter>
		</book>
		<book number="64">
			<chapter number="1">
				<verse number="1">Wasiƙa daga Dattijon nan, Zuwa ga ƙaunataccen abokina Gayus, wanda nake ƙauna da gaske.</verse>
				<verse number="2">Abokina ƙaunatacce, ina adduʼa ka sami zaman lafiya domin kome yǎ yi maka daidai, kamar yadda ruhunka yake zaune lafiya.</verse>
				<verse number="3">Na yi farin ciki ƙwarai saʼad da waɗansu ʼyanʼuwa suka zo suka kuma yi zance game da yadda kake da aminci ga gaskiyan nan da kuma yadda kake cin gaba cikin gaskiyan nan.</verse>
				<verse number="4">Ba abin da ya fi sa ni farin ciki fiye da in ji cewa ʼyaʼyana suna cikin gaskiyan nan.</verse>
				<verse number="5">Abokina ƙaunatacce, kana da aminci cikin abin da kake yi wa ʼyanʼuwa, ko da yake su baƙi ne a gare ka.</verse>
				<verse number="6">Sun faɗa wa ikkilisiya game da ƙaunarka. Za ka kyauta in ka sallame su a hanyar da ta cancanci Allah.</verse>
				<verse number="7">Saboda Sunan nan ne suka fito, ba sa karɓan wani taimako daga waɗanda ba masu bi ba.</verse>
				<verse number="8">Saboda haka ya kamata mu nuna halin karɓan baƙi ga irin mutanen nan domin mu yi aiki tare saboda gaskiyan nan.</verse>
				<verse number="9">Na rubuta wa ikkilisiya, amma Diyotarifes, wanda yake son zama na farko, ya ƙi yǎ yi hulda da mu.</verse>
				<verse number="10">Saboda haka in na zo, zan tone abin da yake yi, yana gulmar ƙeta game da mu. Wannan ma bai ishe shi ba, har yana ƙin marabtar ʼyanʼuwa. Yana kuma hana waɗanda suke so yin haka yana ma korinsu daga ikkilisiya.</verse>
				<verse number="11">Abokina ƙaunatacce, kada ka yi koyi da abin da yake mugu sai dai abin da yake nagari. Duk mai yin abin da yake nagari daga Allah yake. Duk mai yin abin da yake mugu bai taɓa ganin Allah ba.</verse>
				<verse number="12">Demetiriyus yana da shaida mai kyau daga wurin kowa-har gaskiya kanta ma ta shaide shi. Mu ma muna ba da shaida mai kyau a kansa, ka kuma san cewa shaidarmu gaskiya ce.</verse>
				<verse number="13">Ina da abubuwa da dama da zan rubuta maka, sai dai ba na so in yi amfani da alƙalami da inki in rubuta su.</verse>
				<verse number="14">Ina fata in ganka nan ba da daɗewa ba, za mu kuwa yi magana fuska da fuska. Salama gare ka. Abokai a nan suna gaishe ka. Ka gai da abokai a can da sunansu.</verse>
			</chapter>
		</book>
		<book number="65">
			<chapter number="1">
				<verse number="1">Wasiƙa daga Yahuda, bawan Yesu Kiristi da kuma ɗanʼuwan Yaƙub, Zuwa ga waɗanda aka kira, waɗanda Allah Uba yake ƙauna, waɗanda kuma Yesu Kiristi ya kiyaye.</verse>
				<verse number="2">Jinƙai, salama da ƙauna su zama naku a yalwace.</verse>
				<verse number="3">Abokaina ƙaunatattu, ko da yake na yi marmari ƙwarai in rubuta muku game da ceton nan namu, sai na ga ya dace in rubuta in gargaɗe ku ku tsaya da ƙarfi cikin bangaskiya wadda aka danƙa wa tsarkaka sau ɗaya tak.</verse>
				<verse number="4">Gama waɗansu mutanen da aka rubuta hukuncinsu tun dā, sun shigo cikinku a ɓoye. Marasa tsoron Allah ne, waɗanda suka mai da alherin Allahnmu ya zama dalilin yin fasikanci suna kuma mūsun Yesu Kiristi makaɗaici Mai Iko Duka da kuma Ubangijinmu.</verse>
				<verse number="5">Ko da yake kun riga kun san duk wannan, ina so in tuna muku cewa Ubangiji ya ceci mutanensa daga Masar, sai dai daga baya ya hallaka waɗanda ba su gaskata ba.</verse>
				<verse number="6">Malaʼikun da ba su riƙe matsayinsu na iko ba amma suka bar gidansu kuwa-waɗannan ne fa ya tsare a duhu, ɗaure da dawwamammun sarƙoƙi saboda hukunci a babbar Ranan nan.</verse>
				<verse number="7">Haka ma, Sodom da Gomorra da kuma garuruwan da suke kewaye da su suka ba da kansu ga fasikanci da muguwar shaʼawar jiki. Sun zama misalin waɗanda suke shan hukuncin madawwamiyar wuta.</verse>
				<verse number="8">Haka kuma dai, waɗannan masu mafarki suna ƙazantar da jikunansu, suna ƙin ikon masu mulki suna kuma ɓata sunan talikan sararin sama.</verse>
				<verse number="9">Amma ko Mikaʼilu babban shugaban malaʼiku, saʼad da yake mūsu da Iblis game da gawar Musa, bai yi karambanin kawo zargin ɓatan suna a kansa ba, sai dai ya ce, “Ubangiji yǎ tsauta maka!”</verse>
				<verse number="10">Duk da haka mutanen nan suna maganar banza a kan komene ne da ba su gane ba; kuma abubuwan da suka fahimta bisa ga jiki, kamar dabbobi marasa hankali-waɗannan abubuwa ne suke hallaka su.</verse>
				<verse number="11">Kaitonsu! Sun kama hanyar Kayinu; sun ruga a guje garin neman riba zuwa cikin kuskuren Balam; an hallaka su cikin tawayen Kora.</verse>
				<verse number="12">Waɗannan mutane kamar ƙazanta ce cikin bukukuwan ƙaunarku, suna ci tare da ku ba ko kunya-makiyayan da suke ciyar da kansu kawai. Su hadari ne da babu ruwa, wanda iska take kori; su itatuwan kaka ne marasa ʼyaʼya waɗanda aka tumɓuke suka mutu murus.</verse>
				<verse number="13">Su raƙuman ruwan teku ne masu hauka, suna tumbatsa kumfar kunyarsu; su taurari ne masu yawo, waɗanda aka ajiye mugun duhu saboda su har abada.</verse>
				<verse number="14">Enok, na bakwai daga Adamu, ya yi annabci game da waɗannan mutane cewa: “Duba, Ubangiji yana zuwa da dubbai bisan dubban tsarkakansa</verse>
				<verse number="15">don yǎ yi wa kowa shariʼa, yǎ kuma hukunta duk marasa tsoron Allah game da dukan ayyukansu na rashin tsoron Allah da suka aikata ta hanyar rashin tsoron Allah, da kuma dukan baƙaƙen kalmomin da masu zunubi marasa tsoron Allah suka faɗa game da shi.”</verse>
				<verse number="16">Waɗannan mutane masu gunaguni da masu ganin laifin waɗansu; suna bin mugayen shaʼawace-shaʼawacen kansu, suna taƙama game da kansu suna kuma yin wa waɗansu fadanci domin riban kansu.</verse>
				<verse number="17">Amma ku abokaina ƙaunatattu, ku tuna da abin da manzannin Ubangijinmu Yesu Kiristi suka rigyafaɗi.</verse>
				<verse number="18">Sun ce muku, “A kwanakin ƙarshe za a kasance da masu baʼa waɗanda za su bi shaʼawace-shaʼawacensu na rashin tsoron Allah.”</verse>
				<verse number="19">Waɗannan mutanen ne, suke raba ku, su ne masu bin abin da jiki ya faɗa kuma ba su da Ruhu.</verse>
				<verse number="20">Amma ku, abokaina ƙaunatattu, ku gina kanku cikin bangaskiyarku mafi tsarki, ku kuma yi adduʼa cikin Ruhu Mai Tsarki.</verse>
				<verse number="21">Ku zauna cikin ƙaunar Allah yayinda kuke jira jinƙan Ubangijinmu Yesu Kiristi don yǎ kawo ku ga rai madawwami.</verse>
				<verse number="22">Ku ji tausayin waɗanda suke shakka;</verse>
				<verse number="23">ku fizge waɗansu daga wuta ku cece su; waɗansu kuma ku ji tausayinsu, haɗe da tsoro-kuna ƙyamar ko tufafin da aka ɓata ta wurin ƙazantar jiki.</verse>
				<verse number="24">A gare shi wanda yake da iko yǎ tsare ku daga fāɗuwa yǎ kuma miƙa ku a gaban ɗaukakarsa marasa laifi da matuƙar farin ciki— </verse>
				<verse number="25">ga Allah makaɗaici Ubangijinmu bari ɗaukaka, daraja, iko da mulki, su tabbata a gare shi, ta wurin Yesu Kiristi Ubangijinmu, tun filʼazal, yanzu da har abada abadin! Amin.</verse>
			</chapter>
		</book>
		<book number="66">
			<chapter number="1">
				<verse number="1">Wahayin Yesu Kiristi, wanda Allah ya ba shi yǎ nuna wa bayinsa abin da lalle zai faru nan ba da daɗewa ba. Ya bayyana shi ta wurin aiko da malaʼikansa zuwa ga bawansa Yohanna,</verse>
				<verse number="2">wanda ya shaida dukan abin da ya gani-wato, maganar Allah da kuma shaidar Yesu Kiristi.</verse>
				<verse number="3">Mai albarka ne wanda yake karanta waɗannan kalmomin annabci, masu albarka ne kuma waɗanda suke jinsu, suke kuma sa abin da aka rubuta a ciki a zuciya, domin lokaci ya yi kusa.</verse>
				<verse number="4">Yohanna, Zuwa ga ikkilisiyoyi bakwai da suke a lardin Asiya: Alheri da salama gare ku daga shi wanda yake a yanzu, wanda yake a dā, da wanda zai zo, da kuma daga ruhohi bakwai da suke a gaban kursiyinsa,</verse>
				<verse number="5">kuma daga Yesu Kiristi, wanda yake amintaccen shaida, ɗan farin daga tashin matattu, da kuma mai mulkin sarakunan duniya. Gare shi wanda yake ƙaunarmu wanda kuma ya ʼyantar da mu daga zunubanmu ta wurin jininsa,</verse>
				<verse number="6">ya kuma mai da mu masarauta da firistoci don mu yi wa Allahnsa da Ubansa hidima-a gare shi ɗaukaka da iko sun tabbata har abada abadin! Amin.</verse>
				<verse number="7">Duba, yana zuwa cikin gizagizai, kowane ido kuwa zai gan shi, har da waɗanda suka soke shi; dukan mutanen duniya kuwa za su yi makoki dominsa. Bari yǎ zama haka nan! Amin.</verse>
				<verse number="8">“Ni ne Alfa da kuma Omega,” in ji Ubangiji Allah, “wanda yake a yanzu, wanda yake a dā, da kuma wanda zai zo, Maɗaukaki.”</verse>
				<verse number="9">Ni, Yohanna, ɗanʼuwanku da kuma abokin tarayyarku cikin wahala da mulki, da kuma haƙurin jimrewa da suke namu cikin Yesu, ina can tsibirin Fatmos saboda maganar Allah da kuma saboda shaidar Yesu.</verse>
				<verse number="10">A Ranar Ubangiji ina cikin Ruhu, sai na ji a bayana wata babbar murya kamar ƙaho,</verse>
				<verse number="11">wadda ta ce: “Ka rubuta a cikin naɗaɗɗen littafi abin da ka gani ka kuma aika ta zuwa ga ikkilisiyoyi bakwai: zuwa Afisa, Simirna, Fergamum, Tiyatira, Sardis, Filadelfiya, da kuma Lawodiseya.”</verse>
				<verse number="12">Sai na juya don in ga muryar da take magana da ni. Da na juya kuwa sai na ga alkukan fitilu bakwai na zinariya.</verse>
				<verse number="13">A tsakiyar alkukan kuwa akwai wani “kama da ɗan mutum,” saye da rigar da ya kai har ƙafafunsa da kuma ɗamarar zinariya ɗaure a ƙirjinsa.</verse>
				<verse number="14">Kansa da kuma gashin fari ne fat kamar ulu, fari kamar dusar ƙanƙara, idanunsa kuwa kamar harshen wuta.</verse>
				<verse number="15">Sawunsa sun yi kamar tagullar da take haske cikin matoya, muryarsa kuma ta yi kamar muryar ruwaye masu gudu.</verse>
				<verse number="16">A hannunsa na dama ya riƙe taurari bakwai, daga bakinsa kuwa takobi mai kaifi biyu ya fito. Fuskarsa ta yi kamar rana mai haskakawa da dukan haskenta.</verse>
				<verse number="17">Saʼad da na gan shi, sai na fāɗi a ƙafafunsa sai ka ce matacce. Sai ya ɗibiya hannunsa na dama a kaina ya ce: “Kada ka ji tsoro. Ni ne Farko da kuma Ƙarshe.</verse>
				<verse number="18">Ni ne Rayayye, dā na mutu, ga shi kuwa ina a raye har abada abadin! Ina kuma riƙe da mabuɗan mutuwa da na Hades.</verse>
				<verse number="19">Saboda haka, ka rubuta abin da ka gani, abin da yake yanzu, da abin da zai faru nan gaba.</verse>
				<verse number="20">Asirin taurari bakwai da ka gani a hannuna na dama da kuma na alkukan fitilu bakwai na zinariya shi ne: Taurarin bakwai ɗin nan, malaʼikun ikkilisiyoyi bakwai ne; alkukan fitilu bakwai ɗin nan kuma ikkilisiyoyi bakwai ne.</verse>
			</chapter>
			<chapter number="2">
				<verse number="1">“Zuwa ga malaʼikan ikkilisiya a Afisa, ka rubuta: Waɗannan su ne kalmomi na wannan wanda yake riƙe da taurari bakwai a hannunsa na dama yana kuma tafiya a tsakanin alkukan fitilu bakwai na zinariya:</verse>
				<verse number="2">Na san ayyukanka, faman aikinka da ɗaurewarka. Na san cewa ba ka iya haƙuri da mugayen mutane, ka gwada waɗanda suke cewa su manzanni ne, alhali kuwa ba haka ba ne, ka kuwa tarar cewa su na ƙarya ne.</verse>
				<verse number="3">Kai kam ka ɗaure ka kuma jimre da wahala saboda sunana, ba ka kuwa gaji ba.</verse>
				<verse number="4">Duk da haka ina riƙe da wannan game da kai: Ka watsar da ƙaunarka ta farko.</verse>
				<verse number="5">Ka tuna da matsayinka a dā kafin ka fāɗi! Ka tuba ka kuma yi ayyukan da ka yi da fari. In ba ka tuba ba, zan zo wajenka in ɗauke alkukinka daga inda yake.</verse>
				<verse number="6">Sai dai kana da wannan abu mai kyau: Ka ƙi ayyukan Nikolaitawa da ni ma nake ƙi.</verse>
				<verse number="7">Duk mai kunnen ji, yǎ ji abin da Ruhu yake faɗa wa ikkilisiyoyi. Duk wanda ya ci nasara, zan ba shi ikon ci daga itacen rai, da yake cikin aljannar Allah.</verse>
				<verse number="8">“Zuwa ga malaʼikan ikkilisiya a Simirna, ka rubuta: Waɗannan su ne kalmomin wannan da yake na Farko da na Ƙarshe, wanda ya mutu ya kuma sāke tashi da rai.</verse>
				<verse number="9">Na san wahalarka da kuma talaucinka-duk da haka kai mai arziki ne! Na san ɓata suna da waɗannan suke yi maka waɗannan da suke cewa su Yahudawa ne alhali kuwa ba haka ba ne, su dai majamiʼar Shaiɗan ne.</verse>
				<verse number="10">Kada ka ji tsoron wahalar da kake gab da sha. Ina gaya maka, Iblis zai sa waɗansunku a kurkuku don yǎ gwada ku. Za ku sha tsanani na kwana goma. Ka yi aminci ko da za a kashe ka, ni kuwa zan ba ka rawanin rai.</verse>
				<verse number="11">Duk mai kunnen ji, yǎ ji abin da Ruhu yake faɗa wa ikkilisiyoyi. Duk wanda ya ci nasara mutuwa ta biyu ba za ta cuce shi ba ko kaɗan.</verse>
				<verse number="12">“Zuwa ga malaʼikan ikkilisiya a Fergamum, ka rubuta: Waɗannan su ne kalmomin wannan wanda yake da takobi mai kaifi biyu.</verse>
				<verse number="13">Na san inda kake da zama-inda Shaiɗan yana da gadon sarautarsa. Duk da haka ka riƙe sunana da gaske. Ba ka yi mūsun bangaskiyarka gare ni ba, har ma a kwanakin Antifas, amintaccen mashaidina, wanda aka kashe a birninku-inda Shaiɗan yake zama.</verse>
				<verse number="14">Duk da haka, ina da abubuwa kima game da kai: Kana da mutane a can waɗanda suke riƙe da koyarwar Balam, wanda ya koya wa Balak yǎ ja hankalin Israʼilawa su yi zunubi ta wurin cin abincin da aka miƙa wa gumaka hadaya, su kuma yi fasikanci.</verse>
				<verse number="15">Haka ma kana da waɗanda suke riƙe da koyarwar Nikolaitawa.</verse>
				<verse number="16">Saboda haka ka tuba! In ba haka ba, zan zo wajenka ba da daɗewa ba in yaƙe su da takobin bakina.</verse>
				<verse number="17">Duk mai kunnen ji, yǎ ji abin da Ruhu yake faɗa wa ikkilisiyoyi. Duk wanda ya ci nasara zan ba shi kaɗan daga cikin ɓoyayyiyar manna. Zan kuma ba shi farin dutse tare da sabon suna a rubuce a bisansa, sananne kawai ga mai karɓan dutsen.</verse>
				<verse number="18">“Zuwa ga malaʼikan ikkilisiya a Tiyatira, ka rubuta: Waɗannan su ne kalmomin Ɗan Allah, wanda idanunsa suna kama da harshen wuta wanda kuma ƙafafunsa suna kama da tagullar da aka goge.</verse>
				<verse number="19">Na san ayyukanka, ƙaunarka da bangaskiyarka, hidimarka da ɗaurewarka, kuma cewa kana yin abubuwa a yanzu fiye da abin da ka yi da farko.</verse>
				<verse number="20">Duk da haka, ina da wannan game da kai: Kana haƙuri da matan nan Yezebel, wadda take kira kanta annabiya. Ta wurin koyarwarta tana ɓad da bayina ga yin fasikanci suka kuma ci abincin da aka miƙa wa gumaka.</verse>
				<verse number="21">Na ba ta lokaci ta tuba daga fasikancinta, amma ba ta da niyya.</verse>
				<verse number="22">Don haka zan jefa ta a kan gadon wahala, zan kuma sa waɗanda suke zina da ita, su sha azaba ƙwarai, sai dai in sun tuba daga hanyoyinta.</verse>
				<verse number="23">Zan kashe ʼyaʼyanta. Saʼan nan dukan ikkilisiyoyi za su san cewa ni ne mai bincika zukata da tunani, zan kuwa sāka wa kowannenku gwargwadon ayyukansa.</verse>
				<verse number="24">Yanzu, ina ce wa sauranku da kuke a Tiyatira, ku da ba ku riƙe da koyarwarta ba kuma ba ku koyi abin da suke kira zurfafan asiran Shaiɗan (ba zan ƙara muku wani nauyi ba):</verse>
				<verse number="25">Sai dai ku riƙe abin da kuke da shi har sai na zo.</verse>
				<verse number="26">Gare shi wanda ya ci nasara ya kuma aikata nufina har ƙarshe, zan ba shi iko a kan alʼummai— </verse>
				<verse number="27">‘Zai yi mulki a kansu da sandar sarauta ta ƙarfe, zai farfashe su, kamar tukwanen yumɓu’  — kamar yadda na karɓi iko daga Ubana.</verse>
				<verse number="28">Zan kuma ba shi tauraron asubahi.</verse>
				<verse number="29">Duk mai kunnen ji, yǎ ji abin da Ruhu yake faɗa wa ikkilisiyoyi.</verse>
			</chapter>
			<chapter number="3">
				<verse number="1">“Zuwa ga malaʼikan ikkilisiya a Sardis, ka rubuta: Waɗannan su ne kalmomi, na wanda yake riƙe da ruhohi bakwai na Allah da kuma taurari bakwai. Na san ayyukanka; ana ganinka kamar rayayye, amma kai matacce ne.</verse>
				<verse number="2">Ka farka! Ka ƙarfafa abin da ya rage wanda kuma yake bakin mutuwa, don ban ga ayyukanka cikakke ne ba a gaban Allahna.</verse>
				<verse number="3">Saboda haka, ka tuna fa, abin da ka karɓa ka kuma ji; ka yi biyayya da shi, ka kuma tuba. Amma in ba ka farka ba, zan zo kamar ɓarawo, ba kuwa za ka san lokacin da zan zo maka ba.</verse>
				<verse number="4">Duk da haka kana da mutane kima cikin Sardis waɗanda ba su ɓata tufafinsu ba. Za su yi tafiya tare da ni, saye da fararen tufafi, don sun cancanta.</verse>
				<verse number="5">Wanda ya ci nasara, kamarsu, za a sanya masa fararen tufafi. Ba zan taɓa share sunansa daga cikin littafin rai ba, sai dai zan shaida sunansa a gaban Ubana da malaʼikunsa.</verse>
				<verse number="6">Duk mai kunnen ji, yǎ ji abin da Ruhu yake faɗa wa ikkilisiyoyi.</verse>
				<verse number="7">“Zuwa ga malaʼikan ikkilisiya a Filadelfiya, ka rubuta: Waɗannan su ne kalmomi, na wanda yake mai tsarki da kuma gaskiya, wanda yake riƙe da mabuɗin Dawuda. Abin da ya buɗe ba mai rufewa, abin da kuma ya rufe ba mai buɗewa.</verse>
				<verse number="8">Na san ayyukanka. Duba, na sa a gabanka buɗaɗden ƙofa wadda ba mai iya rufewa. Na san cewa kana da ɗan ƙarfi, duk da haka ka kiyaye maganata ba ka kuwa yi mūsun sunana ba.</verse>
				<verse number="9">Zan sa waɗanda suke na majamiʼar Shaiɗan, waɗanda suke cewa su Yahudawa ne alhali kuwa ba haka ba ne, sai dai maƙaryata-zan sa su zo su fāɗi a ƙasa a gabanka su kuma shaida cewa na ƙaunace ka.</verse>
				<verse number="10">Da yake ka kiyaye umarnina ta wurin ka jimrewa, ni ma zan tsare ka daga lokacin nan na gwaji wanda zai zo bisan dukan duniya don a gwada waɗanda suke zama a duniya.</verse>
				<verse number="11">Ina zuwa ba da daɗewa ba. Ka riƙe abin da kake da shi, don kada wani ya karɓe rawaninka.</verse>
				<verse number="12">Duk wanda ya ci nasara zan mai da shi ginshiƙi a haikalin Allahna. Ba kuwa zai sāke barin wurin ba. Zan rubuta a kansa sunan Allahna da kuma sunan birnin Allahna, sabuwar Urushalima, wadda take saukowa daga sama daga Allahna; ni kuma zan rubuta a kansa sabon sunana.</verse>
				<verse number="13">Duk mai kunnen ji, yǎ ji abin da Ruhu yake faɗa wa ikkilisiyoyi.</verse>
				<verse number="14">“Zuwa ga malaʼikan ikkilisiya a Lawodiseya, ka rubuta: Waɗannan su ne kalmomina Amin, amintaccen mashaidi mai gaskiya, da kuma mai mulkin halittar Allah.</verse>
				<verse number="15">Na san ayyukanka, ba ka da sanyi ba ka kuma da zafi. Na so da kai ɗaya ne daga ciki, ko sanyi, ko zafi!</verse>
				<verse number="16">Amma domin kana tsaka-tsaka-ba zafi ba, ba kuma sanyi ba, ina dab da tofar da kai daga bakina.</verse>
				<verse number="17">Ka ce, ‘Ina da arziki; na sami dukiya ba na kuma bukatar kome.’ Amma ba ka gane ba cewa kai matsiyaci ne, abin tausayi, matalauci, makaho kana kuma tsirara.</verse>
				<verse number="18">Na shawarce ka ka sayi zinariyar da aka tace cikin wuta daga gare ni, don ka yi arziki; da fararen tufafi ka sa, don ka rufe kunyar tsirancinka; da kuma maganin ido ka sa a idanunka, don ka gani.</verse>
				<verse number="19">Waɗanda nake ƙauna su nake tsauta wa, nake kuma horo. Saboda haka ka yi himma ka tuba.</verse>
				<verse number="20">Ga ni! Ina tsaye a bakin ƙofa, ina ƙwanƙwasawa. Duk wanda ya ji muryata ya kuma buɗe ƙofar, zan shiga in kuma ci tare da shi, shi kuma tare da ni.</verse>
				<verse number="21">Duk wanda ya ci nasara, zan ba shi ikon zama tare da ni a kursiyina, kamar yadda na ci nasara, kuma ina zaune tare da Ubana a kursiyinsa.</verse>
				<verse number="22">Duk mai kunnen ji, yǎ ji abin da Ruhu yake faɗa wa ikkilisiyoyi.”</verse>
			</chapter>
			<chapter number="4">
				<verse number="1">Bayan wannan sai na duba, a can kuma a gabana ga ƙofa a buɗe a sama. Sai muryar da na ji da fari da take magana da ni mai kama da busar ƙaho ta ce, “Ka hauro nan, zan kuma nuna maka abin da lalle zai faru bayan wannan.”</verse>
				<verse number="2">Nan da nan sai ga ni cikin Ruhu, a can a gabana kuwa ga kursiyi a cikin sama da wani zaune a kansa.</verse>
				<verse number="3">Wannan mai zama a can kuwa yana da kamannin dutsen jasfa da karneliya. Bakan gizo, mai kama da zumurrudu, ya kewaye kursiyin.</verse>
				<verse number="4">Kewaye da kursiyin kuwa akwai waɗansu kursiyoyi ashirin da huɗu, zaune a kansu kuwa dattawa ashirin da huɗu ne. Suna saye da fararen tufafi suna kuma da rawanin zinariya a kawunansu.</verse>
				<verse number="5">Daga kursiyin hasken walƙiya yana ta fitowa, da ƙararraki da kuma tsawa. A gaban kursiyin, fitilu bakwai suna ci. Waɗannan ne ruhohi bakwai na Allah.</verse>
				<verse number="6">Haka kuma a gaban kursiyin akwai wani abu mai kama da tekun gilashi, yana ƙyalli kamar madubi. A tsakiya kuwa, kewaye da kursiyin, akwai halittu huɗu masu rai, cike kuma suna da idanu gaba da baya.</verse>
				<verse number="7">Halitta ta fari tana kama da zaki, ta biyun kuwa tana kama da bijimi, ta ukun kuma tana da fuska kamar ta mutum, ta huɗun kuma tana kama da gaggafa mai tashi sama.</verse>
				<verse number="8">Kowace a cikin halittu huɗu masu rai ɗin nan tana da fikafikai guda shida, tana kuma cike da idanu a koʼina, har ma ƙarƙashin fikafikanta. Dare da rana ba sa fasa cewa: “Mai Tsarki, Mai Tsarki, Mai Tsarki ne Ubangiji Allah Maɗaukaki, wanda yake a dā, wanda yake a yanzu, wanda kuma yake zuwa.”</verse>
				<verse number="9">Duk lokacin da halittu masu ran nan suka rera ɗaukaka, girma da kuma godiya ga wannan wanda yake zaune a kan kursiyin da kuma wanda yake mai rai har abada abadin,</verse>
				<verse number="10">sai dattawa ashirin da huɗun nan su fāɗi a ƙasa a gaban wannan wanda yake zaune a kursiyin, su yi sujada wa wannan wanda yake da rai har abada abadin. Sukan ajiye rawaninsu a gaban kursiyin suna cewa,</verse>
				<verse number="11">“Ya Ubangijinmu da Allahnmu, ka cancanci ɗaukaka da girma da iko, domin ka halicci dukan abubuwa, kuma ta wurin nufinka aka halicce su suka kuma kasance.”</verse>
			</chapter>
			<chapter number="5">
				<verse number="1">Saʼan nan na ga a hannun damar wannan wanda yake zaune a kursiyin naɗaɗɗen littafi da rubutu a ciki da wajensa an kuma hatimce shi da hatimai bakwai.</verse>
				<verse number="2">Na kuma ga wani babban malaʼika yana shela da babbar murya cewa, “Wa ya cancanta yǎ ɓalle hatiman nan yǎ kuma buɗe naɗaɗɗen littafin?”</verse>
				<verse number="3">Amma ba wani a sama ko a ƙasa ko a ƙarƙashin ƙasan da ya iya buɗe naɗaɗɗen littafin ko ma yǎ duba cikinsa.</verse>
				<verse number="4">Na yi ta kuka domin ba a iya samun wanda ya cancanta yǎ buɗe naɗaɗɗen littafin ko yǎ duba cikinsa ba.</verse>
				<verse number="5">Sai ɗaya daga cikin dattawan ya ce mini, “Kada ka yi kuka! Duba, Zakin kabilar Yahuda, da kuma Tushen Dawuda ya ci nasara. Ya iya buɗe naɗaɗɗen littafin da hatimansa bakwai.”</verse>
				<verse number="6">Saʼan nan na ga Ɗan Rago, yana kamar an yanka, tsaye a tsakiyar kursiyin, halittu huɗun nan masu rai da kuma dattawan an sun kewaye shi. Yana da ƙahoni bakwai da idanu bakwai, waɗanda suke ruhohi bakwai na Allah da aka aika cikin dukan duniya.</verse>
				<verse number="7">Ya zo ya karɓi naɗaɗɗen littafin daga hannun dama na wannan wanda yake zaune a kursiyin.</verse>
				<verse number="8">Bayan ya karɓa, sai halittu huɗun nan masu rai da kuma dattawan nan ashirin da huɗu suka fāɗi ƙasa a gaban Ɗan Ragon. Kowanensu yana da garaya kuma suna riƙe da kaskon zinariya cike da turare, waɗanda suke adduʼoʼin tsarkaka.</verse>
				<verse number="9">Suka rera sabuwar waƙa: “Ka cancanci ka karɓi naɗaɗɗen littafin ka kuma buɗe hatimansa, domin an kashe ka, da jininka kuma ka sayi mutane wa Allah, daga kowace kabila da harshe da mutane da kuma alʼumma.</verse>
				<verse number="10">Ka mai da su masarauta da kuma firistoci, don su yi wa Allahnmu hidima, kuma za su yi mulki a duniya.”</verse>
				<verse number="11">Sai na duba na kuma ji muryar malaʼiku masu yawa, yawansu kuwa ya kai dubu dubbai, da kuma dubu goma sau dubu goma. Suka kewaye kursiyin da halittu huɗun nan masu rai da kuma dattawan nan.</verse>
				<verse number="12">Da babbar murya suka rera: “Macancanci ne Ɗan Ragon nan da aka kashe, don yǎ sami iko da wadata da hikima da ƙarfi da girma da ɗaukaka da kuma yabo!”</verse>
				<verse number="13">Saʼan nan na ji kowace halitta a sama da ƙasa da ƙarƙashin ƙasa da kuma bisan teku, da kome da yake cikinsu yana rerawa: “Gare shi mai zama a kan kursiyin da kuma ga Ɗan Ragon yabo da girma da ɗaukaka da iko, sun tabbata har abada abadin!”</verse>
				<verse number="14">Sai halittu huɗun nan masu rai suka ce, “Amin”, dattawan kuma suka fāɗi suka yi sujada.</verse>
			</chapter>
			<chapter number="6">
				<verse number="1">Na ƙalli yayinda Ɗan Ragon ya buɗe hatimin farko na hatimai bakwai ɗin nan. Sai na ji ɗaya daga cikin halittu huɗun nan masu rai ya yi magana da murya mai kama da tsawa ya ce, “Zo!”</verse>
				<verse number="2">Na duba, can kuwa a gabana ga wani farin doki! Mai hawansa yana riƙe da baka, aka kuma ba shi rawani, ya yi sukuwa ya fito kamar mai nasara da ya kutsa don nasara.</verse>
				<verse number="3">Saʼad da Ɗan Ragon ya buɗe hatimi na biyun, sai na ji halitta mai rai na biyu ya ce, “Zo!”</verse>
				<verse number="4">Sai wani doki ya fito, ja wur. Aka ba wa mai hawansa iko yǎ ɗauke salama daga duniya yǎ kuma sa mutane su kashe juna. Aka ba shi babban takobi.</verse>
				<verse number="5">Saʼad da Ɗan Ragon ya buɗe hatimi na uku, sai na ji halitta mai rai na uku ya ce, “Zo!” Na duba, can a gabana kuwa ga wani baƙin doki! Mai hawansa yana riƙe da abubuwan awo guda biyu a hannunsa.</verse>
				<verse number="6">Sai na ji wani abu mai ƙara kamar wata murya a tsakiyar halittu huɗun nan masu rai tana cewa, “Kwatan alkama don albashin aikin yini, da kuma kwata uku na shaʼir don albashin yini guda, kada kuwa ka ɓata man da ruwan inabi!”</verse>
				<verse number="7">Saʼad da Ɗan Ragon ya buɗe hatimi na huɗu, sai na ji muryar halitta mai rai na huɗu ya ce, “Zo!”</verse>
				<verse number="8">Na duba, can a gabana kuwa ga koɗaɗɗen doki! An ba wa mai hawansa suna Mutuwa, Hades kuwa yana biye da shi. Aka ba su iko a kan kashi ɗaya bisa huɗu na duniya don su yi kisa da takobi, yunwa da annoba, har ma da namomin jeji na duniya.</verse>
				<verse number="9">Saʼad da ya buɗe hatimi na biyar, sai na ga a ƙarƙashin bagaden rayukan waɗanda aka kashe saboda maganar Allah da kuma shaidar da suka yi.</verse>
				<verse number="10">Suka yi kira da babbar murya suka ce, “Ya Ubangiji Mai Iko Duka, mai tsarki da kuma mai gaskiya, har yaushe za ka shariʼanta mazaunan duniya ka kuma ɗauki mana fansar jininmu?”</verse>
				<verse number="11">Sai aka ba wa kowannensu farin riga, aka kuma faɗa musu su ɗan jira kaɗan sai an cika adadin abokansu masu hidima da kuma ʼyanʼuwansu waɗanda za a kashe kamar yadda su ma aka kashe su.</verse>
				<verse number="12">Ina ƙallo yayinda ya buɗe hatimi na shida. Sai aka yi babban girgizar ƙasa. Rana ta zama baƙa kamar gwado na gashin akuya, wata kuma gaba ɗaya ya zama ja wur kamar jini,</verse>
				<verse number="13">taurarin sararin sama suka fāffāɗi a ƙasa, kamar yadda ɗanyun ʼyaʼyan ɓaure suke fāɗuwa daga itacen ɓaure saʼad da iska mai ƙarfi ta jijjiga shi.</verse>
				<verse number="14">Sararin sama kuwa ya janye kamar naɗaɗɗen littafi, ya yi ta naɗewa, aka kuma kawar da kowane dutse da kowane tsibiri daga wurinsa.</verse>
				<verse number="15">Saʼan nan sarakunan duniya, hakimai, jarumawa, masu arziki, masu ƙarfi, da kowane bawa da kuma kowane ʼyantacce ya ɓoye a cikin koguna da kuma cikin duwatsun tsaunuka.</verse>
				<verse number="16">Suka kira duwatsu da tsaunuka suna cewa, “Ku fāɗi a kanmu ku kuma ɓoye mu daga fuskar wannan mai zama a kan kursiyi da kuma daga fushin Ɗan Ragon nan!</verse>
				<verse number="17">Gama babbar ranar fushinsu ta zo, wa kuwa zai iya tsayawa?”</verse>
			</chapter>
			<chapter number="7">
				<verse number="1">Bayan wannan, na ga malaʼiku huɗu, a tsaye a kusurwoyi huɗu na duniya, suna tsare iskoki huɗu na duniya, domin su hana wani iska hurawa a bisan ƙasa ko a bisan teku ko a bisa wani itace.</verse>
				<verse number="2">Sai na ga wani malaʼika yana zuwa daga gabas, yana da hatimin Allah mai rai. Ya yi kira da babbar murya wa malaʼikun nan huɗu da aka ba su iko su cuci ƙasa da teku, ya ce:</verse>
				<verse number="3">“Kada ku cuci ƙasa ko teku ko kuma itatuwa sai bayan mun sa hatimi a goshin dukan bayin Allahnmu.”</verse>
				<verse number="4">Sai na ji yawan waɗanda aka sa musu hatimi: 144, 000 daga dukan kabilan Israʼila.</verse>
				<verse number="5">Daga kabilar Yahuda mutum 12, 000 ne aka sa musu hatimin, daga kabilar Ruben mutum 12, 000, daga kabilar Gad mutum 12, 000,</verse>
				<verse number="6">daga kabilar Asher mutum 12, 000, daga kabilar Naftali mutum 12, 000, daga kabilar Manasse mutum 12, 000,</verse>
				<verse number="7">daga kabilar Simeyon mutum 12, 000, daga kabilar Lawi mutum 12, 000, daga kabilar Issakar mutum 12, 000.</verse>
				<verse number="8">Daga kabilar Zebulun mutum 12, 000, daga kabilar Yusuf mutum 12, 000, daga kabilar Benyamin mutum 12, 000.</verse>
				<verse number="9">Bayan wannan sai na duba, can a gabana kuwa ga wani taro mai girma, wanda ba mai iya ƙirgawa, daga kowace alʼumma, kabila, mutane da kuma harshe, suna tsaye a gaban kursiyin da kuma gaban Ɗan Ragon nan. Suna saye da fararen tufafi suna kuma riƙe da rassan dabino a hannuwansu.</verse>
				<verse number="10">Suka ta da murya da ƙarfi suna cewa: “Ceto na Allahnmu ne, wanda yake zaune a bisan kursiyi, da kuma na Ɗan Ragon.”</verse>
				<verse number="11">Dukan malaʼiku suna tsaye kewaye da kursiyin da kuma kewaye da dattawan tare da halittu huɗun nan masu rai. Suka fāɗi da fuskokinsu ƙasa a gaban kursiyin suka kuma yi wa Allah sujada,</verse>
				<verse number="12">suna cewa: “Amin! Yabo da ɗaukaka, da hikima da godiya da girma da iko da ƙarfi sun tabbata ga Allahnmu har abada abadin. Amin!”</verse>
				<verse number="13">Sai ɗaya daga cikin dattawan ya tambaye ni ya ce, “Waɗannan da suke saye da fararen tufafi-su wane ne, daga ina kuma suka fito?”</verse>
				<verse number="14">Na amsa na ce, “Ranka yǎ daɗe, kai ka sani.” Sai ya ce, “Waɗannan su ne waɗanda suka fito daga matsananciyar wahala; sun wanke tufafinsu suka kuma mai da su farare da jinin Ɗan Ragon nan.</verse>
				<verse number="15">Saboda haka, “suna a gaban kursiyin Allah suna masa hidima dare da rana a cikin haikalinsa; kuma wannan mai zaune a kursiyin zai shimfiɗa tentinsa a bisansu.</verse>
				<verse number="16">Ba za su sāke jin yunwa ba; ba za su kuma sāke jin ƙishirwa ba. Rana ba za ta buga su ba, ko kuma kowane irin zafin ƙuna.</verse>
				<verse number="17">Gama Ɗan Ragon da yake a tsakiyar kursiyin zai zama makiyayinsu; zai bi da su zuwa ga maɓulɓular ruwan rai. Allah kuwa zai share dukan hawaye daga idanunsu.”</verse>
			</chapter>
			<chapter number="8">
				<verse number="1">Saʼad da ya buɗe hatimi na bakwai, sai aka yi shiru a sama na kusan rabin saʼa.</verse>
				<verse number="2">Sai na ga malaʼiku bakwai da suke tsayawa a gaban Allah, a gare su kuwa aka ba da ƙahoni bakwai.</verse>
				<verse number="3">Wani malaʼika, da yake da kaskon zinariyar da ake zuba turare, ya zo ya tsaya kusa da bagaden. Aka ba shi turare da yawa don yǎ miƙa tare da adduʼoʼin dukan tsarkaka a bisa bagaden zinariya a gaban kursiyin.</verse>
				<verse number="4">Hayaƙin turaren tare da adduʼoʼin tsarkaka, suka hau zuwa gaban Allah daga hannun malaʼikan.</verse>
				<verse number="5">Sai malaʼikan ya ɗauki kaskon, ya cika shi da wuta daga bagaden, ya kuma wurga shi bisan duniya; sai aka yi ta yin tsawa, ƙararraki, walƙiya, da kuma girgizar ƙasa.</verse>
				<verse number="6">Sai malaʼiku bakwai ɗin nan da suke da ƙahoni bakwai suka shirya don su busa su.</verse>
				<verse number="7">Malaʼika na fari ya busa ƙahonsa, sai ga ƙanƙara da wuta haɗe da jini, aka kuma wurga su bisan duniya. Kashi ɗaya bisa uku na duniya ya ƙone, kashi ɗaya bisa uku na itatuwa suka ƙone, dukan ɗanyar ciyawa kuma ta ƙone.</verse>
				<verse number="8">Malaʼika na biyu ya busa ƙahonsa, sai ga wani abu kamar babban dutse mai cin wuta, aka jefa cikin teku. Kashi ɗaya bisa uku na teku ya zama jini,</verse>
				<verse number="9">kashi ɗaya bisa uku na halittu masu rai da suke cikin tekun suka mutu, kashi ɗaya bisa uku kuma na jiragen ruwa kuma suka hallaka.</verse>
				<verse number="10">Malaʼika na uku ya busa ƙahonsa, sai wani babban tauraro mai cin wuta kamar toci, ya fāɗi daga sararin sama, a kan kashi ɗaya bisa uku na koguna da kuma a bisa maɓulɓulan ruwa— </verse>
				<verse number="11">sunan tauraron kuwa Maɗaci. Kashi ɗaya bisa uku na ruwaye ya zama mai ɗaci, mutane da yawa kuma suka mutu saboda shan ruwan, don ɗacinsa.</verse>
				<verse number="12">Malaʼika na huɗu ya busa ƙahonsa, sai aka bugi kashi ɗaya bisa uku na rana, kashi ɗaya bisa uku na wata, da kashi ɗaya bisa uku na taurari, har kashi ɗaya bisa uku nasu ya duhunta. Kashi ɗaya bisa uku na yini ya kasance babu haske, haka ma kashi ɗaya bisan uku na dare.</verse>
				<verse number="13">Yayinda nake ƙallo, sai na ji gaggafar da take tashi sama a tsakiyar sararin sama ta yi kira da babbar murya ta ce: “Kaito! Kaito! Kaiton mazaunan duniya, in an yi busan sauran ƙahonin da malaʼikun nan uku suke shirin busawa!”</verse>
			</chapter>
			<chapter number="9">
				<verse number="1">Malaʼika na biyar ya busa ƙahonsa, sai na ga tauraron da ya fāɗo duniya daga sararin sama. Aka ba wa tauraron mabuɗin ramin Abis.</verse>
				<verse number="2">Da ya buɗe Abis ɗin, sai hayaƙi ya taso daga cikin kamar hayaƙin matoya mai girma. Hayaƙin nan daga Abis ya duhunta rana da sararin sama.</verse>
				<verse number="3">Daga cikin hayaƙin kuwa fāri suka fito zuwa cikin duniya aka kuma ba su iko irin na kunaman duniya.</verse>
				<verse number="4">Aka faɗa musu kada su yi wa ciyawa na duniya lahani ko wani tsiro ko itace, sai dai su yi wa mutanen da ba su da hatimin Allah a goshinsu kaɗai lahani.</verse>
				<verse number="5">Ba a ba su iko su kashe su ba, sai dai su ba su azaba na watanni biyar. Azabar da suka sha kuwa ya yi kamar ta harbin kunama saʼad da ta harbi mutum.</verse>
				<verse number="6">Cikin waɗannan kwanakin mutane za su nemi mutuwa, amma ba za su samu ba; za su yi marmarin mutuwa, amma mutuwa za ta ɓace musu.</verse>
				<verse number="7">Kamannin fārin nan kuwa yana kama da dawakan da aka shirya don yaƙi. A kawunansu kuwa da wani abu da ya yi kamar rawanin zinariya, fuskokinsu kuma sun yi kamar fuskokin mutane.</verse>
				<verse number="8">Gashin kansu ya yi kamar gashin kan mata, haƙoransu kuma sun yi kamar haƙoran zakoki.</verse>
				<verse number="9">Suna da sulkuna kamar sulkunan ƙarfe, ƙarar fikafikansu kuma ta yi kamar motsin dawakai da karusai masu yawa da suke rugawa zuwa yaƙi.</verse>
				<verse number="10">Suna da wutsiyoyi da ƙari kamar kunamai, kuma a wutsiyoyinsu suna da iko su ba wa mutane azaba na wata biyar.</verse>
				<verse number="11">Suna da sarkin da yake mulki a bisansu wanda yake malaʼikan Abis, wanda sunansa a harshen Yahudawa shi ne Abaddon, da harshen Helenawa kuwa shi ne, Afolliyon.</verse>
				<verse number="12">Balaʼi na fari ya wuce, sauran balaʼi biyu suna nan zuwa.</verse>
				<verse number="13">Malaʼika na shida ya busa ƙahonsa, sai na ji murya tana fitowa daga ƙahonin bagaden zinariya da suke a gaban Allah.</verse>
				<verse number="14">Ta ce wa malaʼika na shida da yake da ƙahon, “Ka saki malaʼiku huɗun nan da suke a ɗaure a babban kogin Yuferites.”</verse>
				<verse number="15">Malaʼiku huɗun nan kuwa da aka shirya musamman don wannan saʼa da kuma don wannan rana da wata da kuma shekara aka sake su domin su kashe kashi ɗaya bisa uku na ʼyan Adam.</verse>
				<verse number="16">Yawan rundunan masu hawan dawakan nan mutum miliyan ɗari biyu ne. Na ji adadinsu.</verse>
				<verse number="17">Dawakai da masu hawansu da na gani cikin wahayina sun yi kamar: Sulkunansu ja wur ne, baƙin shuɗi, da kuma rawaya kamar farar wuta. Kawunan dawakan sun yi kamar kawunan zakoki, daga bakunansu kuwa wuta, hayaƙi, da farar wuta suna fitowa.</verse>
				<verse number="18">Aka kashe kashi ɗaya bisa uku na ʼyan Adam da annobai uku na wuta, hayaƙi da farar wuta da suka fito daga bakunansu.</verse>
				<verse number="19">Ƙarfin dawakan nan kuwa yana a bakunansu da wutsiyoyinsu; gama wutsiyoyinsu suna kama da macizai masu kawuna, da wutsiyoyin ne kuma suke yi wa mutane rauni.</verse>
				<verse number="20">Sauran ʼyan Adam da ba a kashe ta wajen waɗannan annobai ba kuwa har wa yau ba su tuba daga aikin hannuwansu ba; ba su daina bauta wa aljanu, da gumakan zinariya, azurfa, tagulla, dutse da na itace-gumakan da ba sa iya gani ko ji ko tafiya ba.</verse>
				<verse number="21">Ba su kuma tuba daga kisankansu, sihirinsu, fasikancinsu ko kuma daga sace-sacensu ba.</verse>
			</chapter>
			<chapter number="10">
				<verse number="1">Sai na ga wani babban malaʼika yana saukowa daga sama. An lulluɓe shi da girgije, bakan gizo kuma yana kansa; fuskarsa tana kama da rana, ƙafafunsa kuma suna kama da ginshiƙan wuta.</verse>
				<verse number="2">Yana riƙe da ɗan ƙaramin naɗaɗɗen littafi, wanda yake a buɗe a hannunsa. Ya kafa ƙafarsa ta dama a kan teku ƙafarsa ta hagu kuma a kan ƙasa,</verse>
				<verse number="3">ya kuma yi ihu da ƙarfi kamar rurin zaki. Da ya yi ihun, sai muryoyin tsawan nan bakwai suka yi magana.</verse>
				<verse number="4">Saʼad da tsawan nan bakwai kuwa suka yi magana, ina dab da rubutawa; amma na ji wata murya daga sama ta ce, “Rufe abin da tsawan nan bakwai suka faɗa kada ka rubuta.”</verse>
				<verse number="5">Sai malaʼikan da na gani na tsaye a teku da ƙasa ya ɗaga hannunsa na dama sama.</verse>
				<verse number="6">Ya kuma yi rantsuwa da wannan wanda yake raye har abada abadin, wanda ya halicci sammai da dukan abin da yake cikinsu, duniya da dukan abin da yake cikinta, da kuma teku da dukan abin da yake cikinsa, ya kuma ce, “Babu sauran jinkiri!</verse>
				<verse number="7">Amma a ranakun da malaʼika na bakwai na dab da busa ƙahonsa, za a cika asirin Allah, kamar yadda ya sanar wa bayinsa annabawa.”</verse>
				<verse number="8">Sai muryar da na ji daga sama ta sāke magana da ni ta ce, “Tafi, ka karɓi naɗaɗɗen littafin da yake a buɗe a hannun malaʼikan da yake tsaye bisa teku da ƙasa.”</verse>
				<verse number="9">Sai na je wajen malaʼikan na ce masa yǎ ba ni ƙaramin naɗaɗɗen littafin. Ya ce mini, “Karɓa ka ci. Zai sa cikinka yǎ yi tsami, amma a bakinka zai zama da zaƙi kamar zuma.”</verse>
				<verse number="10">Na karɓi ƙaramin naɗaɗɗen littafin daga hannun malaʼikan na kuma ci. Ya yi zaƙi kamar zuma a bakina, amma saʼad da na cinye, cikina ya yi tsami.</verse>
				<verse number="11">Saʼan nan aka ce mini, “Dole ne ka sāke yin annabci game da mutane masu yawa, alʼummai, harsuna da kuma sarakuna.”</verse>
			</chapter>
			<chapter number="11">
				<verse number="1">Aka ba ni ƙara kamar sandan awo aka kuma ce mini, “Tafi ka auna haikalin Allah da bagaden, ka kuma ƙirga waɗanda suke sujada a can.</verse>
				<verse number="2">Sai dai kada ka haɗa da harabar waje; kada ka auna ta, domin an ba da ita ga Alʼummai. Za su tattaka birni mai tsarki har watanni 42.</verse>
				<verse number="3">Zan kuma ba wa shaiduna nan biyu iko, za su kuwa yi annabci na kwanaki 1, 260, saye da gwadon makoki.”</verse>
				<verse number="4">Waɗannan su ne itatuwan zaitun biyu da kuma alkukai biyu da suke tsaye a gaban Ubangijin duniya.</verse>
				<verse number="5">Duk wanda ya yi ƙoƙari yin musu lahani, wuta za ta fito daga bakunansu ta cinye abokan gābansu. Haka ne duk mai niyyar yin musu lahani zai mutu.</verse>
				<verse number="6">Waɗannan mutane suna da iko su kulle sararin sama don kada a yi ruwan sama a lokacin da suke annabci; suna kuma da iko su juye ruwaye su zama jini su kuma bugi duniya da kowace irin annoba a duk lokacin da suke so.</verse>
				<verse number="7">To, da suka gama shaidarsu, dabbar da takan fito daga Abis za ta kai musu hari, ta kuwa sha ƙarfinsu ta kuma kashe su.</verse>
				<verse number="8">Gawawwakinsu za su kasance a kwance a titin babban birni, wanda a misalce ake kira Sodom da Masar, inda kuma aka gicciye Ubangijinsu.</verse>
				<verse number="9">Kwana uku da rabi mutane daga kowace jamaʼa, kabila, harshe da kuma alʼumma za su yi ta ƙallon gawawwakinsu su kuma ƙi binne su.</verse>
				<verse number="10">Mazaunan duniya za su ƙyaface su su kuma yi biki ta wurin aika kyautai wa juna, domin waɗannan annabawan nan biyu ne suka azabtar da mazaunan duniya.</verse>
				<verse number="11">Amma bayan kwana uku da rabi ɗin numfashin rai daga Allah ya shige su, suka kuwa tashi tsaye, tsoro kuma ya kama waɗanda suka gan su.</verse>
				<verse number="12">Sai suka ji wata babbar murya daga sama tana ce musu, “Ku hauro nan.” Suka kuwa haura zuwa sama cikin girgije, yayinda abokan gābansu suna ƙallo.</verse>
				<verse number="13">A wannan saʼa aka yi wata babbar girgizar ƙasa kashi ɗaya bisa goma kuma na birnin ya rushe. Aka kashe mutane dubu bakwai a girgizar ƙasar, waɗanda suka tsira kuwa suka ji tsoro suka ɗaukaka Allah na sama.</verse>
				<verse number="14">Kaito na biyu ya wuce; kaito na uku yana zuwa ba da daɗewa ba.</verse>
				<verse number="15">Malaʼika na bakwai ya busa ƙahonsa, sai aka ji muryoyi masu ƙarfi a sama da suka ce: “Mulkin duniya ya zama mulkin Ubangijinmu da na Kiristinsa, zai kuwa yi mulki har abada abadin.”</verse>
				<verse number="16">Sai dattawan nan ashirin da huɗu da suke zaune a kursiyoyinsu a gaban Allah, suka fāɗi da fuskokinsu a ƙasa suka kuma yi wa Allah sujada,</verse>
				<verse number="17">suna cewa: “Muna maka godiya ya Ubangiji Allah, Maɗaukaki, wanda yake a yanzu, shi ne kuma a dā, domin ka karɓi ikonka mai girma ka kuma fara mulki.</verse>
				<verse number="18">Alʼummai suka yi fushi; fushinka kuwa ya zo. Lokaci ya yi don a shariʼanta matattu, da kuma don sākawa wa bayinka annabawa da tsarkakanka da kuma su waɗanda suke girmama sunanka, ƙarami da babba—  don kuma hallakar da waɗanda suka hallaka duniya.”</verse>
				<verse number="19">Saʼan nan aka buɗe haikalin Allah da yake a sama, kuma a cikin haikalinsa aka ga sandukin alkawarinsa. Sai kuwa ga walƙiya, ƙararraki, tsawa, girgizar ƙasa, da kuma ƙanƙara masu girma.</verse>
			</chapter>
			<chapter number="12">
				<verse number="1">Babbar alama mai banmamaki ta bayyana a sama: mace tana lulluɓe da rana, da kuma wata a ƙarƙashin sawunta, akwai kuma rawani mai taurari goma sha biyu a kanta.</verse>
				<verse number="2">Tana da ciki ta kuma yi kuka mai zafi yayinda take gab da haihuwa.</verse>
				<verse number="3">Sai wata alama ta bayyana a sama: wani babban jan maciji mai kawuna bakwai da ƙahoni goma da rawani bakwai a kan kawunansa.</verse>
				<verse number="4">Wutsiyarsa ta share kashi ɗaya bisa uku na taurari daga sararin sama ta kuma zubar da su ƙasa. Ƙaton jan macijin ya tsaya a gaban macen wadda take gab da haihuwa, don yǎ cinye ɗanta nan take bayan an haife shi.</verse>
				<verse number="5">Ta haifi ɗa, namiji, wanda zai yi mulkin dukan alʼummai da sandar ƙarfe. Aka fyauce ɗanta zuwa wurin Allah da kuma kursiyinsa.</verse>
				<verse number="6">Sai macen ta gudu zuwa hamada zuwa inda Allah ya shirya dominta, inda za a lura da ita har kwana 1,260.</verse>
				<verse number="7">Aka kuwa yi yaƙi a sama. Mikaʼilu da malaʼikunsa yaƙi macijin, maciji da malaʼikunsa su ma suka mai da martani.</verse>
				<verse number="8">Amma macijin nan ba shi da isashen ƙarfi, har suka rasa matsayinsu a sama.</verse>
				<verse number="9">Aka jefar da ƙaton jan macijin ƙasa-tsohon maciji nan da ake kira Iblis, ko Shaiɗan, wanda ya ɓad da dukan duniya. Aka jefar da shi ƙasa, tare da malaʼikunsa a duniya.</verse>
				<verse number="10">Saʼan nan na ji babbar murya daga sama tana cewa: “Yanzu ceto da iko da mulkin Allahnmu, da kuma ikon Kiristinsa. Gama mai zargin ʼyanʼuwanmu, wanda yake zarginsu a gaban Allahnmu dare da rana, an jefar da shi ƙasa.</verse>
				<verse number="11">Sun ci nasara a kansa ta wurin jinin Ɗan Ragon da ta wurin kalmar shaidarsu; ba su ƙaunaci rayukansu sosai har da za su ja da baya daga mutuwa.</verse>
				<verse number="12">Saboda haka ku yi farin ciki, ku sammai, da ku da kuke zaune a cikinsu! Amma kaiton duniya da kuma teku, gama Iblis ya sauko gare ku! Ya cika da fushi, domin ya san cewa lokacinsa ya rage kaɗan.”</verse>
				<verse number="13">Saʼad da macijin ya ga an jefar da shi a duniya, sai ya fafari macen nan da ta haifi ɗa namiji.</verse>
				<verse number="14">Sai aka ba wa macen fikafikai biyu na babban gaggafa, don ta tashi sama zuwa inda aka shirya mata a hamada, inda za a lura da ita na ɗan lokaci, lokatai da rabin lokaci, inda macijin ba zai iya kaiwa ba.</verse>
				<verse number="15">Saʼan nan daga bakinsa macijin ya kwarara ruwa kamar kogi, don ruwan ya cimma matan yǎ kuma kwashe ta tare da ambaliya.</verse>
				<verse number="16">Amma ƙasa ta taimaki macen ta wurin buɗe bakinta ta kuma shanye ruwan kogin da macijin ya kwarara daga bakinsa.</verse>
				<verse number="17">Sai macijin ya yi fushi da macen ya kuma koma wajen sauran zuriyarta don yǎ yaƙe su-waɗannan waɗanda suke biyayya da umarnan Allah suke kuma riƙe da shaidar Yesu.</verse>
			</chapter>
			<chapter number="13">
				<verse number="1">Macijin kuwa ya tsaya a bakin teku. Sai na ga wata dabba tana fitowa daga teku. Tana da ƙahoni goma da kawuna bakwai, da kuma rawani goma a ƙahoninta, a kowane kai kuwa akwai sunan saɓo.</verse>
				<verse number="2">Dabbar da na gani ta yi kamar damisa, amma tana da ƙafafu kamar na beyar, bakinta kuma ya yi kamar na zaki. Macijin nan ya ba wa dabbar ƙarfinsa da gadon sarautarsa da kuma ikonsa mai girma.</verse>
				<verse number="3">Ɗaya daga cikin kawunan dabbar ya yi kamar yana da raunin da zai iya kashe shi, amma raunin nan da zai iya kashe shi ya riga ya warke. Dukan duniya ta yi mamaki ta kuma bi dabbar.</verse>
				<verse number="4">Mutane suka yi wa macijin sujada domin ya ba wa dabbar ikonsa, suka yi wa dabbar sujada, suka kuma yi tambaya cewa, “Wane ne yake kama da dabban nan? Wa zai iya yaƙe ta?”</verse>
				<verse number="5">Aka ba wa dabbar baki don ta faɗi kalmomin girmankai da na saɓo ta kuma yi amfani da ikonta har watanni arbaʼin da biyu.</verse>
				<verse number="6">Ta buɗe bakinta don ta yi wa Allah saɓo, ta kuma ɓata sunansa da kuma mazauninsa da na waɗanda suke zama a sama.</verse>
				<verse number="7">Aka ba ta iko ta yaƙi tsarkaka ta kuma ci nasara a kansu. Aka kuma ba ta iko bisa kowace kabila, jamaʼa, harshe da kuma alʼumma.</verse>
				<verse number="8">Dukan mazaunan duniya za su yi wa dabbar sujada-dukan waɗanda ba a rubuta sunayensu a cikin littafin ran da yake na Ɗan Ragon da aka yanka tun kafin halittar duniya ba.</verse>
				<verse number="9">Duk mai kunne ji, bari yǎ ji.</verse>
				<verse number="10">Duk wanda aka ƙaddara ga bauta, ga bauta zai tafi. Duk wanda aka ƙaddara za a kashe da takobi, da takobin za a kashe shi. Wannan yana bukata haƙuri da aminci a gefen tsarkaka.</verse>
				<verse number="11">Sai na ga wata dabba tana fitowa daga ƙasa. Tana da ƙahoni biyu kamar ɗan rago, amma ta yi magana kamar maciji.</verse>
				<verse number="12">Ta mori dukan ikon dabban nan ta fari a madadinta, ta sa duniya da mazaunanta su yi wa dabba ta farin nan sujada, wadda aka warkar mata da raunin nan da zai iya kashe ta.</verse>
				<verse number="13">Ta kuma yi manyan ayyuka da kuma alamu masu ban mamaki, har ta sa wuta ta sauko daga sama zuwa ƙasa a gaban idon mutane.</verse>
				<verse number="14">Saboda alamun nan da aka ba ta iko ta yi a madadin dabban nan ta fari, sai ta ruɗi mazaunan duniya. Ta umarce su su kafa siffa don girmama dabbar da aka ji mata rauni da takobi duk da haka ta rayu.</verse>
				<verse number="15">Aka ba ta iko ta ba da numfashi ga siffar dabban nan ta fari, don ta yi magana ta kuma sa a kashe duk waɗanda suka ƙi yi wa siffar sujada.</verse>
				<verse number="16">Ta kuma tilasta wa kowa, manya da yara, mawadata da matalauta, ʼyantattu da bayi, don a yi musu alama a hannun dama ko a goshi,</verse>
				<verse number="17">don kada kowa yǎ saya ko yǎ sayar, sai dai yana da alamar, wadda take sunan dabbar ko kuma lambar sunanta.</verse>
				<verse number="18">Wannan yana bukata hikima. Duk mai hankali, sai yǎ lissafta lambar dabbar, gama lamban nan ta mutum ne. Lambarta kuwa ita ce 666.</verse>
			</chapter>
			<chapter number="14">
				<verse number="1">Sai na duba, can a gabana kuwa ga Ɗan Rago, tsaye a kan Dutsen Sihiyona, tare da shi akwai kuma mutane 144, 000 waɗanda suke da sunansa da sunan Ubansa a rubuce a goshinsu.</verse>
				<verse number="2">Sai na ji ƙara daga sama kamar motsin ruwaye masu gudu, kamar kuma tsawa. Ƙarar da na ji ta yi kamar ta masu garaya da suke kiɗin garayarsu.</verse>
				<verse number="3">Suka kuwa rera sabuwar waƙa a gaban kursiyin da kuma a gaban halittu huɗun nan masu rai, da kuma a gaban dattawa. Ba wanda ya iya koyon waƙar sai mutanen nan 144, 000 da aka fansa daga duniya.</verse>
				<verse number="4">Waɗannan su ne waɗanda ba su ƙazantar da kansu da mata ba, gama sun kiyaye kansu da tsarki. Suna bin Ɗan Ragon duk inda ya tafi. Su ne aka saya daga cikin mutane aka kuwa miƙa su kamar ʼyaʼyan fari ga Allah da kuma Ɗan Ragon.</verse>
				<verse number="5">Ba a sami ƙarya a bakunansu ba; su kuma marasa aibi ne.</verse>
				<verse number="6">Sai na ga wani malaʼika yana tashi sama a tsakiyar sararin sama, yana kuma da madawwamiyar bishara wadda zai yi shela ga waɗanda suke zama a duniya-ga kowace alʼumma, kabila, harshe, da kuma jamaʼa.</verse>
				<verse number="7">Ya ce da babbar murya, “Ku ji tsoron Allah ku kuma ɗaukaka shi, domin saʼar hukuncinsa ya yi. Ku yi wa wannan da ya halicci sammai, ƙasa, teku, da maɓulɓulan ruwa sujada.”</verse>
				<verse number="8">Malaʼika na biyu ya biyo yana cewa, “Ta fāɗi! Babilon Mai Girma ta fāɗi, wadda ta sa dukan alʼummai suka sha ruwan inabin hauka na zinanta.”</verse>
				<verse number="9">Malaʼika na uku ya biyo su ya ce da babbar murya, “Duk wanda ya yi wa dabban nan da siffarta sujada ya kuma sami alamarta a goshi ko a hannu,</verse>
				<verse number="10">shi ma zai sha ruwan inabin fushin Allah, wanda aka zuba da duk ƙarfinsa a kwaf fushinsa. Za a ba shi azaba da farar wuta mai ci a gaban tsarkakan malaʼiku da na Ɗan Ragon.</verse>
				<verse number="11">Hayaƙin azabarsu kuwa zai dinga tashi har abada abadin. Kuma babu hutu dare ko rana wa waɗanda suke wa dabbar da siffarta sujada, ko kuwa ga duk wanda ya sami alamar sunanta.”</verse>
				<verse number="12">Wannan yana bukata haƙuri, a gefen tsarkakan da suke biyayya da umarnan Allah suka kuma kasance da aminci ga Yesu.</verse>
				<verse number="13">Sai na ji murya daga sama ta ce, “Rubuta: Masu albarka ne matattun da suka mutu cikin Ubangiji daga yanzu zuwa gaba.” “I, za su huta daga faman aikinsu, gama ayyukansu za su bi su” in ji Ruhu.</verse>
				<verse number="14">Na duba, can gabana kuwa ga farin girgije, zaune kuma a kan girgijen kuwa ga wani “da ya yi kamar ɗan mutum” tare da rawanin zinariya a kansa da kuma lauje mai kaifi a hannunsa.</verse>
				<verse number="15">Sai wani malaʼika ya fito daga haikali ya kuma yi kira da babbar murya ga wannan mai zaune a kan girgijen ya ce, “Ɗauki laujenka ka yi girbi, domin lokacin girbi ya yi, gama amfanin da yake duniya ya nuna.”</verse>
				<verse number="16">Sai wannan mai zaune a girgijen ya wurga laujensa a duniya, sai aka kuwa girbe duniya.</verse>
				<verse number="17">Wani malaʼika kuma ya fito daga haikali a sama, shi ma yana da lauje mai kaifi.</verse>
				<verse number="18">Har yanzu, wani malaʼika mai lura da wuta, ya fito daga bagaden ya yi kira da babbar murya ga wannan wanda yake da lauje mai kaifi, ya ce, “Ɗauki laujenka mai kaifi ka tattara kawunan ʼyaʼyan inabi daga kurangar inabin duniya, domin ʼyaʼyan inabin sun nuna.”</verse>
				<verse number="19">Malaʼikan ya wurga laujensa a duniya, ya tattara ʼyaʼyan inabin, ya kuma zuba su cikin babbar wurin matsewar inabin fushin Allah.</verse>
				<verse number="20">Aka tattake su a wurin matsi a bayan birni, jini kuwa ya yi ta fitowa daga wurin matsin har tsayinsa ya yi tsawon linzami a bakin doki, nisansa kuma ya kai wajen kilomita 300.</verse>
			</chapter>
			<chapter number="15">
				<verse number="1">Na ga wata babbar alama mai banmamaki a sama: malaʼiku bakwai da annobai bakwai na ƙarshe-na ƙarshe, domin da su ne fushin Allah ya cika.</verse>
				<verse number="2">Sai na ga abin da ya yi kamar tekun gilashi gauraye da wuta kuma tsaye kusa da teku, waɗanda suka ci nasara bisan dabbar da siffarta da bisan lambar sunanta. Suna riƙe da garayu waɗanda Allah ya ba su</verse>
				<verse number="3">suka rera waƙar Musa bawan Allah da kuma waƙar Ɗan Ragon suna cewa: “Ayyukanka suna da girma da kuma banmamaki, ya Ubangiji Maɗaukaki. Alʼamuranka suna da aminci da kuma gaskiya, ya Sarkin zamanai.</verse>
				<verse number="4">Wane ne ba zai ji tsoronka, yǎ kuma kawo ɗaukaka ga sunanka ba, Ya Ubangiji? Gama kai kaɗai ne mai tsarki. Dukan alʼummai za su zo su yi sujada a gabanka, gama an bayyana ayyukan adalcinka.”</verse>
				<verse number="5">Bayan wannan sai na duba, a cikin sama kuwa sai ga haikali, wato, Wuri mai tsarki na Shaida, a buɗe.</verse>
				<verse number="6">Daga cikin haikalin malaʼiku bakwai tare da annobai bakwai suka fito. Suna saye da tufafin lilin masu tsabta masu walƙiya, suna kuma saye da ɗamarar zinariya a ƙirjinsu.</verse>
				<verse number="7">Sai ɗaya daga cikin halittu huɗun nan masu rai, ya ba wa malaʼiku bakwai nan kwanonin zinariya bakwai cike da fushin Allah, wanda yake raye har abada abadin.</verse>
				<verse number="8">Aka kuma cika haikalin da hayaƙi daga ɗaukakar Allah da kuma daga ikonsa, kuma ba wanda ya iya shiga haikalin sai da aka cika annobai bakwai nan na malaʼiku bakwai.</verse>
			</chapter>
			<chapter number="16">
				<verse number="1">Sai na ji wata babbar murya daga haikalin tana ce wa malaʼiku bakwai nan, “Ku tafi ku zuba kwanoni bakwai nan na fushin Allah a kan duniya.”</verse>
				<verse number="2">Malaʼika na fari ya je ya juye kwanonsa a bisan ƙasa, sai munanan gyambuna masu zafi suka fito a jikin mutanen da suke da alamar dabbar suka kuma yi wa siffarta sujada.</verse>
				<verse number="3">Malaʼika na biyu ya juye kwanonsa a bisan teku, sai tekun ya zama jini kamar na mataccen mutum, kuma kowane abu mai rai da yake cikin tekun ya mutu.</verse>
				<verse number="4">Malaʼika na uku ya juye kwanonsa a bisan koguna da maɓulɓulan ruwa, sai suka zama jini.</verse>
				<verse number="5">Saʼan nan na ji malaʼikan da yake lura da ruwaye ya ce: “Kai mai adalci ne cikin waɗannan hukuntai, kai da kake yanzu, kake kuma a dā, Mai Tsarki, saboda yadda ka yi hukuncin nan;</verse>
				<verse number="6">gama sun zub da jinin tsarkakanka da kuma annabawanka, ka kuwa ba su jini su sha, yadda ya dace da su.”</verse>
				<verse number="7">Na kuma ji bagaden ya amsa: “I, Ubangiji Allah, Maɗaukaki, hukuntanka daidai yake na adalci ne kuma.”</verse>
				<verse number="8">Malaʼika na huɗu ya juye kwanonsa a bisan rana, sai aka ba wa rana iko ta ƙona mutane da wuta.</verse>
				<verse number="9">Aka ƙone su da zafin wuta mai tsanani suka kuwa laʼanci sunan Allah wanda yake da iko a kan waɗannan annoban, amma suka ƙi su tuba su kuma ɗaukaka shi.</verse>
				<verse number="10">Malaʼika na biyar ya juye kwanonsa a bisan gadon sarautar dabbar, mulkinta kuwa ya zama duhu. Mutane suka yi ta cizon bakinsu saboda azaba</verse>
				<verse number="11">suka kuma laʼanci Allah na sama saboda zafinsu, da kuma saboda gyambunansu, amma suka ƙi su tuba daga abin da suka riga suka yi.</verse>
				<verse number="12">Malaʼika na shida ya juye kwanonsa a bisan babban kogin Yuferites, sai ruwansa ya shanye don a shirya hanya saboda sarakuna daga Gabas.</verse>
				<verse number="13">Saʼan nan na ga mugayen ruhohi guda uku da suka yi kamar kwaɗi; suka fito daga bakin macijin nan, da kuma daga bakin dabbar, da kuma daga bakin annabin ƙaryan nan.</verse>
				<verse number="14">Su ruhohin aljanu ne da suke aikata abubuwan banmamaki, sukan je wurin sarakunan dukan duniya, don su tattara su don yaƙi a babbar ranar Allah Maɗaukaki.</verse>
				<verse number="15">“Ga shi, ina zuwa kamar ɓarawo! Mai albarka ne wanda yake zama a faɗake yana kuma saye da tufafinsa, don kada yǎ yi tafiya tsirara a kuma kunyata shi.”</verse>
				<verse number="16">Saʼan nan aka tattara sarakuna zuwa wurin da a Ibraniyanci ake kira Armageddon.</verse>
				<verse number="17">Malaʼika na bakwai ya juye kwanonsa cikin iska, daga haikalin kuwa sai aka ji wata babbar murya daga kursiyin, tana cewa, “An gama!”</verse>
				<verse number="18">Sai ga walƙiya, ƙararraki, tsawa da kuma matsanancciyar girgizar ƙasa. Ba a taɓa yin irin wannan girgizar ƙasar ba, tun kasancewar mutum a duniya, girgizar ƙasar kuwa gawurtacciya ce.</verse>
				<verse number="19">Babban birnin ya rabu kashi uku, biranen alʼummai kuma suka rurrushe. Allah ya tuna da Babilon Mai Girma ya kuma ba ta kwaf cike da ruwan inabin fushinsa.</verse>
				<verse number="20">Kowane tsibiri ya gudu ba a kuwa ƙara ganin duwatsu ba.</verse>
				<verse number="21">Daga sararin sama manyan ƙanƙara masu nauyin gaske suka fāɗo a kan mutane. Suka kuma laʼanci Allah saboda annobar ƙanƙarar, domin annobar ta yi muni ƙwarai.</verse>
			</chapter>
			<chapter number="17">
				<verse number="1">Ɗaya daga cikin malaʼiku bakwai masu ɗauke da kwanoni bakwai nan, ya zo ya ce mini, “Zo, zan nuna maka hukuncin babbar karuwan nan da take zaune a bisan ruwaye masu yawa.</verse>
				<verse number="2">Da ita ce sarakunan duniya suka yi zina mazaunan duniya kuma suka bugu da ruwan inabin zinace zinacenta.”</verse>
				<verse number="3">Saʼan nan malaʼikan ya ɗauke ni cikin Ruhu zuwa hamada. A can na ga mace zaune a kan wata jan dabbar da aka rufe da sunayen saɓo tana kuma da kawuna bakwai da ƙahoni goma.</verse>
				<verse number="4">Macen tana saye da tufafi masu launin ja da shunayya, tana ƙyalli da zinariya, duwatsu masu daraja da kuma luʼuluʼai. Tana riƙe da kwaf na zinariya a hannunta, cike da abubuwa masu banƙyama da kuma ƙazantar zinace zinacenta.</verse>
				<verse number="5">Ga sunan da aka rubuta a goshinta: ASIRI BABILON MAI GIRMA MAHAIFIYAR KARUWAI DA KUMA NA ABUBUWA MASU BAN ƘYAMA NA DUNIYA.</verse>
				<verse number="6">Na ga cewa macen ta bugu da jinin tsarkaka, jinin waɗanda suka shaida Yesu. Da na gan ta, sai na yi mamaki ƙwarai.</verse>
				<verse number="7">Saʼan nan malaʼikan ya ce mini, “Don me kake mamaki? Zan bayyana maka asirin macen nan da dabbar da take hawa, wadda take da kawuna bakwai da ƙahoni goma.</verse>
				<verse number="8">Dabbar da ka gani, a dā ta taɓa kasancewa, a yanzu, ba ta, za ta kuma fito daga Abis zuwa ga hallakarta. Mazaunan duniya waɗanda ba a rubuta sunayensu a littafin rai tun kafin halittar duniya ba za su yi mamaki saʼad da suka ga dabbar, domin a dā ta taɓa kasancewa, yanzu kuwa ba ta, duk da haka za ta dawo.</verse>
				<verse number="9">“Wannan yana bukata hankali da kuma hikima. Kawuna bakwai nan tuddai bakwai ne da macen take zama a kai.</verse>
				<verse number="10">Sarakuna bakwai ne kuma. Biyar sun fāɗi, ɗaya yana nan, ɗayan kuma bai zo ba tukuna; amma saʼad da ya zo, zai kasance na ɗan lokaci.</verse>
				<verse number="11">Dabbar da a dā ta taɓa kasancewa, amma yanzu ba ta, ita ce sarki na takwas. Ita ɗaya ce cikin bakwai ɗin, kuma tana tafiya zuwa ga hallakarta.</verse>
				<verse number="12">“Ƙahonin nan goma da ka gani sarakuna goma ne da ba su riga sun karɓi mulki ba, amma waɗanda na saʼa guda za su karɓi iko a matsayin sarakuna tare da dabbar.</verse>
				<verse number="13">Suna da manufa guda za su kuma ba wa dabbar ikonsu da kuma sarautarsu.</verse>
				<verse number="14">Za su yi yaƙi da Ɗan Ragon, sai dai Ɗan Ragon zai ci nasara a bisansu domin shi ne Ubangijin iyayengiji, Sarkin sarakuna-tare da shi kuwa kirayayunsa, zaɓaɓɓunsa da kuma amintattu masu binsa za su kasance.”</verse>
				<verse number="15">Saʼan nan malaʼikan ya ce mini, “Ruwayen da ka gani, inda karuwan take zama, jamaʼa ce, taro masu yawa, alʼummai da kuma harsuna.</verse>
				<verse number="16">Dabbar da kuma ƙahoni goma da ka gani za su ƙi jinin karuwar. Za su kai ta ga hallaka su kuma bar ta tsirara; za su ci namanta su kuma ƙone ta da wuta.</verse>
				<verse number="17">Gama Allah ya sa a zukatansu su cika nufinsa ta wurin yarda su ba wa dabbar ikonsu ta yi mulki, sai lokacin da kalmomin Allah sun cika.</verse>
				<verse number="18">Macen da ka gani ita ce babban birnin da yake mulki a bisan sarakunan duniya.”</verse>
			</chapter>
			<chapter number="18">
				<verse number="1">Bayan wannan sai na ga wani malaʼika yana saukowa daga sama. Yana da iko mai girma, aka haskaka duniya da darajarsa.</verse>
				<verse number="2">Ya yi kira da babbar murya, ya ce: “Ta fāɗi! Babilon Mai Girma ta fāɗi. Ta zama gidan aljanu da kuma wurin zaman kowace irin mugun ruhu, wurin zaman kowane irin tsuntsu marar tsabta da mai banƙyama.</verse>
				<verse number="3">Gama dukan alʼummai sun sha ruwan inabin haukan zinace zinacenta. Sarakunan duniya sun yi zina tare da ita, attajiran duniya kuma sun arzuta da almubazzarancinta.”</verse>
				<verse number="4">Sai na ji wata murya daga sama ta ce: “Ku fita daga cikinta, mutanena, don kada zunubanta su shafe ku, don kada wata annobarta ta same ku;</verse>
				<verse number="5">gama zunubanta sun yi tsororuwa sun kai sama. Allah kuma ya tuna da laifofinta.</verse>
				<verse number="6">Ku sāka mata kamar yadda ta sāka muku; ku sāka mata sau biyu na abin da ta yi. Ku dama mata sau biyu na abin da yake cikin kwaf nata.</verse>
				<verse number="7">Ku ba ta isashen azaba da baƙin ciki kamar daraja da kuma jin daɗin da ta ba wa kanta. A zuciyarta takan yi taƙama, ta ce, ‘Ina zama kamar sarauniya; ni ba gwauruwa ba ce, kuma ba zan taɓa yin makoki ba.’</verse>
				<verse number="8">Saboda haka a rana ɗaya annobarta za su cim mata: mutuwa, makoki da kuma yunwa. Wuta zai cinye ta, gama Ubangiji Allah mai girma ne, wanda yake shariʼanta ta.</verse>
				<verse number="9">“Saʼad da sarakunan duniya da suka yi zina da ita suka kuma yi tarayya cikin jin daɗinta suka ga hayaƙin ƙunarta, za su yi kuka da makoki saboda ita.</verse>
				<verse number="10">Don tsoron ganin azabarta za su tsaya daga nesa, su yi kuka suna cewa: “ ‘Kaito! Kaito, Ya birni mai girma. Ya ke Babilon, birni mai iko! Cikin saʼa guda hallakarki ta zo!’</verse>
				<verse number="11">“Attajiran duniya za su yi kuka su kuma yi makoki a kanta, domin ba wanda yake ƙara sayen kayayyakinsu— </verse>
				<verse number="12">kayayyakin zinariya, azurfa, duwatsu masu daraja da luʼu-luʼai; lallausan lilin, tufa masu launin shunayya, siliki da jan tufa; da kowane irin katakai masu ƙanshi da kayayyaki na kowane iri da aka yi da hauren giwa, katakai masu tsada, tagulla, baƙin ƙarfe da dutse mai sheƙi;</verse>
				<verse number="13">kayayyakin sinnamon da kayan yaji, na turaren wuta, mur da turare, na ruwan inabi da man zaitun, na gari mai laushi da alkama; shanu da tumaki; dawakai da kekunan doki, da jikuna da kuma rayukan mutane.</verse>
				<verse number="14">“Za su ce, ‘Amfanin da kike marmari ya kuɓuce. Dukan arzikinki da darajarki sun ɓace, ba kuwa za a ƙara samunsu ba.’</verse>
				<verse number="15">Attajiran da suka sayar da waɗannan kayayyaki suka kuma sami arzikinsu daga gare ta za su tsaya daga nesa, cike da tsoron ganin azabarta. Za su yi kuka da makoki</verse>
				<verse number="16">su ce: “ ‘Kaito! Kaito, Ya birni mai girma, saye da lallausan lilin, shunayya da kuma ja, mai walƙiya da zinariya, duwatsu masu daraja da kuma luʼuluʼai!</verse>
				<verse number="17">Cikin saʼa guda irin wannan dukiya mai yawa ta hallaka!’ ” “Duk matuƙan jirgin ruwa, da dukan waɗanda suke tafiya a jirgin ruwa, maʼaikatanta, da duk masu samun abin zama gari daga teku za su tsaya daga nesa.</verse>
				<verse number="18">Saʼad da suka ga hayaƙin ƙunarta, za su yi ihu su ce, ‘An taɓa samun birni kamar wannan babban birnin kuwa?’</verse>
				<verse number="19">Za su zuba ƙura a kawunansu, da kuka da makoki za su yi ta kururuwa: “ ‘Kaito! Kaito, Ya birni mai girma, inda dukan waɗanda suke da jiragen ruwa a teku suka arzuta da ɗumbun dukiyarsa! Cikin saʼa ɗaya ta hallaka!</verse>
				<verse number="20">Ki yi murna a kanta, Ya sama! Ku yi murna, ku tsarkaka da manzanni da annabawa! Allah ya hukunta shi saboda abin da ya yi muku.’ ”</verse>
				<verse number="21">Saʼan nan wani malaʼika mai ƙarfi ya ɗauki dutse kamar girman babban dutsen niƙa ya jefa cikin teku, ya ce: “Da wannan irin giggitawa za a jefar da birnin Babilon mai girma ƙasa, ba za a ƙara ganinta ba.</verse>
				<verse number="22">Ba za a ƙara jin ƙarar kiɗin masu garaya da muryar mawaƙa, da na masu bushe-bushe, da na masu busan ƙaho a cikinki ba. Ba za a ƙara samun maʼaikaci na kowace irin sanaʼa a cikinki kuma ba. Ba za a ƙara jin ƙarar dutsen niƙa a cikinki kuma ba.</verse>
				<verse number="23">Hasken fitila ba zai ƙara haskakawa a cikinki ba. Ba za a ƙara jin muryar ango da amarya a cikinki ba. Attajiranki, dā su ne manyan mutanen duniya. Ta wurin sihirinki, dukan ƙasashe sun kauce.</verse>
				<verse number="24">A cikinta aka sami jinin annabawa, da na tsarkaka, da kuma na dukan waɗanda aka kashe a duniya.”</verse>
			</chapter>
			<chapter number="19">
				<verse number="1">Bayan wannan sai na ji abin da ya yi kamar ƙasaitaccen taron mutane a sama, suna cewa, “Halleluya! Ceto da ɗaukaka da iko sun tabbata ga Allahnmu,</verse>
				<verse number="2">gama hukuncinsa daidai ne, mai adalci kuma. Ya hukunta babbar karuwan nan wadda ta ɓata duniya da zinace zinacenta. Ya rama jinin bayinsa a kanta.”</verse>
				<verse number="3">Suka sāke ta da murya suka ce: “Halleluya! Hayaƙin yake fitowa daga wurinta ya yi ta tashi sama har abada abadin.”</verse>
				<verse number="4">Dattawan nan ashirin da huɗu da halittu huɗun nan masu rai suka fāɗi suka yi wa Allah sujada, wannan da yake zaune a kursiyi. Suka ta da murya suka ce: “Amin, Halleluya!”</verse>
				<verse number="5">Saʼan nan wata murya ta fito daga kursiyin, tana cewa: “Ku yabi Allahnmu, dukanku da kuke bayinsa, ku da kuke tsoronsa, babba da yaro!”</verse>
				<verse number="6">Sai na ji wani abu mai ƙara kamar ƙasaitaccen taron mutane, kamar rurin ruwaye masu gudu da kuma kamar bugun tsawa mai ƙarfi, suna ta da murya suna cewa: “Halleluya! Gama Ubangiji Allahnmu Maɗaukaki ne yake mulki.</verse>
				<verse number="7">Bari mu yi farin ciki mu kuma yi murna mu kuma ɗaukaka shi! Domin lokacin auren Ɗan Ragon ya yi, amaryarsa kuwa ta shirya kanta.</verse>
				<verse number="8">Aka ba ta lallausan lilin, mai haske da tsabta ta sanya.” (Lallausan lilin yana misalta ayyukan adalci na tsarkaka.)</verse>
				<verse number="9">Sai malaʼikan ya ce mini, “Rubuta: ‘Masu albarka ne waɗanda aka gayyace su zuwa bikin auren Ɗan Ragon!’ ” Sai ya ƙara da cewa, “Waɗannan su ne kalmomin Allah da gaske.”</verse>
				<verse number="10">Da wannan sai na fāɗi a gabansa, don in yi masa sujada. Amma ya ce mini, “Kada ka yi haka! Ni ma abokin bauta ne da kai da kuma ʼyanʼuwanka waɗanda suke riƙe da shaidar Yesu. Ka yi wa Allah sujada! Domin shaidar Yesu ita ce ruhun annabci.”</verse>
				<verse number="11">Sai na ga sama a buɗe can kuwa a gabana ga farin doki, sunan mahayinsa Mai Aminci da Mai Gaskiya ne. Da adalci yake shariʼa yake kuma yaƙi.</verse>
				<verse number="12">Idanunsa sun yi kamar harshen wuta, a kansa kuwa akwai rawani masu yawa. Yana da suna rubuce a kansa da babu wanda ya sani sai dai shi.</verse>
				<verse number="13">Yana saye da rigar da aka tsoma a jini, sunansa kuwa Kalman Allah ne.</verse>
				<verse number="14">Mayaƙan sama suna biye da shi, suna hawan fararen dawakai, saye da fararen tufafi masu tsabta na lallausan lilin.</verse>
				<verse number="15">Daga bakinsa takobi mai kaifi ya fito. Da shi zai karkashe alʼummai. “Zai yi mulkinsu da sandan sarautar ƙarfe.” Yana tattake wurin matsin ruwan inabi na fushin Allah Maɗaukaki.</verse>
				<verse number="16">A rigarsa da kuma a cinyarsa akwai wannan suna a rubuce: SARKIN SARAKUNA DA UBANGIJIN Iyayengiji.</verse>
				<verse number="17">Na kuma ga wani malaʼika tsaye a cikin rana, wanda ya yi kira da babbar murya ga dukan tsuntsaye da suke tashi sama a tsakiyar sararin sama cewa, “Ku zo, ku taru don babban bikin nan na Allah,</verse>
				<verse number="18">don ku ci naman sarakuna, jarumawa, da kuma manyan mutane, na dawakai da mahayansu, da kuma naman dukan mutane, ʼyantacce da bawa, babba da yaro.”</verse>
				<verse number="19">Saʼan nan na ga dabbar da sarakunan duniya da mayaƙansu sun taru don su yi yaƙi da wannan wanda yake kan farin dokin da kuma mayaƙansa.</verse>
				<verse number="20">Amma aka kama dabbar tare da annabin ƙaryan nan wanda ya aikata alamu masu banmamaki a madadinta. Da waɗannan alamun ne ya ruɗe waɗanda suka sami alamar dabbar suka kuma bauta wa siffarta. Aka jefa dukansu biyu da rai cikin tafkin wuta ta da farar wuta mai ci.</verse>
				<verse number="21">Sauran kuma aka kashe su da takobin da ya fito daga bakin wannan wanda yake kan dokin. Dukan tsuntsaye kuwa suka ci namansu iyakar iyawarsu.</verse>
			</chapter>
			<chapter number="20">
				<verse number="1">Na kuma ga wani malaʼika yana saukowa daga sama, yana da mabuɗin Abis yana kuma riƙe da ƙaton sarƙa a hannunsa.</verse>
				<verse number="2">Ya kama macijin, wannan tsohon maciji, wanda yake shi ne Iblis, ko kuwa Shaiɗan, aka kuma ɗaura shi har shekara dubu.</verse>
				<verse number="3">Ya jefa shi cikin Abis, ya kuma kulle ya sa hatimi a kansa, don a hana kada yǎ ƙara ruɗin alʼummai, sai shekarun nan dubu sun cika. Bayan wannan, dole a sake shi na ɗan lokaci.</verse>
				<verse number="4">Na ga kursiyai inda waɗanda aka ba su ikon shariʼa suke zama a kai. Sai na ga rayukan waɗanda aka yanke kawunansu saboda shaidarsu don Yesu saboda kuma maganar Allah. Ba su yi wa dabban nan ko siffarta sujada ba, ba su kuma sami alamarta a goshinsu ko a hannuwansu ba. Suka sāke rayuwa daga matattu, suka yi mulki tare da Kiristi shekaru dubu.</verse>
				<verse number="5">(Sauran matattu ba su sāke rayuwa ba, sai da shekaru dubun nan suka cika). Wannan fa shi ne tashin matattu na farko.</verse>
				<verse number="6">Masu albarka da kuma tsarki ne waɗanda suke da rabo a tashin matattu na farko. Mutuwa ta biyu ba ta da iko a kansu, sai dai za su zama firistocin Allah da kuma na Kiristi za su kuma yi mulki tare da shi na shekaru dubu.</verse>
				<verse number="7">Saʼad da shekaru dubun nan suka cika, za a saki Shaiɗan daga kurkukun da yake,</verse>
				<verse number="8">zai kuma fito don yǎ ruɗi alʼummai da suke a kursuyoyi huɗu na duniya-Gog da Magog-yǎ tattara su don yaƙi. Yawansu kuwa ya yi kamar yashi a bakin teku.</verse>
				<verse number="9">Suka yi mamaye duk fāɗin duniya suka kuma kewaye sansanin mutanen Allah, birnin da yake ƙauna. Amma wuta ta fito daga sama ta cinye su.</verse>
				<verse number="10">Aka jefa Iblis da ya ruɗe su cikin tafkin farar wuta, inda aka jefa dabban nan da annabin ƙaryan nan. Za a ba su azaba dare da rana har abada abadin.</verse>
				<verse number="11">Saʼan nan na ga babban farin kursiyi da kuma wannan da yake zama a kansa. Duniya da sararin sama kuwa suka ɓace daga gabansa, babu wuri kuwa dominsu.</verse>
				<verse number="12">Sai na ga matattu, babba da yaro tsaye a gaban kursiyin, aka kuma buɗe littattafai. Aka buɗe wani littafi, wanda yake shi ne littafin rai. Aka yi wa matattu shariʼa bisa ga abin da suka aikata yadda yake a rubuce a cikin littattafai.</verse>
				<verse number="13">Teku ya ba da matattu da suke cikinsa, mutuwa da Hades kuma suka ba da matattu da suke cikinsu, aka kuma yi wa kowane mutum shariʼa bisa ga abin da ya aikata.</verse>
				<verse number="14">Saʼan nan aka jefar da mutuwa da kuma Hades cikin tafkin wuta. Tafkin wutan nan kuwa shi ne mutuwa ta biyu.</verse>
				<verse number="15">Duk wanda ba a sami sunansa a rubuce a cikin littafin rai ba, an jefar da shi cikin tafkin wutan nan.</verse>
			</chapter>
			<chapter number="21">
				<verse number="1">Saʼan nan na ga sabon sama da sabuwar duniya, gama sama na farko da duniya ta farko sun shuɗe, babu kuma wani teku.</verse>
				<verse number="2">Na ga Birni Mai Tsarki, sabuwar Urushalima tana saukowa daga sama, daga Allah, a shirye kamar amaryar da aka yi mata ado mai kyau saboda mijinta.</verse>
				<verse number="3">Na kuma ji wata babbar murya daga kursiyin tana cewa, “Yanzu mazaunin Allah yana tare da mutane, zai kuma zauna tare da su. Za su zama mutanensa, Allah kansa kuwa zai kasance tare da su yǎ kuma zama Allahnsu.</verse>
				<verse number="4">Zai share dukan hawaye daga idanunsu. Ba sauran mutuwa ko makoki ko kuka ko azaba, gama tsofaffin alʼamura sun shuɗe.”</verse>
				<verse number="5">Wannan da yake zaune a kursiyin ya ce. “Ina yin kome sabo!” Sai ya ce, “Rubuta wannan, domin waɗannan kalmomi amintattu ne gaskiya ne kuma.”</verse>
				<verse number="6">Ya ce mini: “An gama. Ni ne Alfa da kuma Omega, na Farko da kuma na Ƙarshe. Duk mai jin ƙishirwa zan ba shi abin sha kyauta daga maɓulɓular ruwan rai.</verse>
				<verse number="7">Duk wanda ya ci nasara zai gāji dukan wannan, zan kuma zama Allahnsa, shi kuma zai zama ɗana.</verse>
				<verse number="8">Amma matsorata, da marasa bangaskiya, masu ƙazanta, masu kisankai, masu fasikanci, masu sihiri, masu bautar gumaka da dukan maƙaryata-wurinsu zai kasance a cikin tafkin wutan da yake farar wuta mai ci. Wannan fa ita ce mutuwa ta biyu.”</verse>
				<verse number="9">Ɗaya daga cikin malaʼikun nan bakwai masu kwanonin nan bakwai cike da annoban nan bakwai na ƙarshe, ya zo ya ce mini “Zo, zan nuna maka amaryar, matar Ɗan Ragon.”</verse>
				<verse number="10">Ya kuwa ɗauke ni cikin Ruhu zuwa wani babban dutse mai tsayi, ya kuma nuna mini Birni Mai Tsarki, Urushalima, tana saukowa daga sama, daga Allah.</verse>
				<verse number="11">Ya haskaka da ɗaukakar Allah, haskensa kuwa ya yi kamar luʼuluʼu mai daraja sosai, kamar jasfa, yana ƙyalƙyali kamar madubi.</verse>
				<verse number="12">Yana da babbar katanga mai tsayi, mai ƙofofi goma sha biyu, da kuma malaʼiku goma sha biyu a ƙofofin. A bisa ƙofofin an rubuta sunayen kabilai goma sha biyu na Israʼila.</verse>
				<verse number="13">Akwai ƙofofi uku a gabas, uku a arewa, uku a kudu, uku kuma a yamma.</verse>
				<verse number="14">An gina katangar birnin a kan tushen gini goma sha biyu, a kansu kuwa akwai sunayen manzannin sha biyu na Ɗan Ragon.</verse>
				<verse number="15">Malaʼikan da ya yi magana da ni yana da sandan awo na zinariya don awon birnin, ƙofofinsa, da kuma katangarsa.</verse>
				<verse number="16">Birnin murabbaʼi ne, tsayinsa daidai ne da fāɗinsa. Ya auna birnin da sandarsa ya kuwa sami mil 1, 400 (wajen kilomita 2, 200) tsawonsa, fāɗinsa da kuma tsayinsa daidai suke.</verse>
				<verse number="17">Ya auna katangarsa ya kuma sami ƙaurinta kamun 144, bisa ga maʼaunin mutum, wanda malaʼikan ya yi amfani da shi.</verse>
				<verse number="18">An yi katangar da jasfa, birnin kuma da zinariya zalla, yana kuma ƙyalli kamar madubi.</verse>
				<verse number="19">Tushen ginin katangar birnin kuwa an yi masa adon da kowane irin dutse mai daraja. Tushe na farko an yi shi jasfa, na biyu saffaya, na uku agat, na huɗu zumurrudu,</verse>
				<verse number="20">na biyar onis, na shida yakutu, na bakwai kirisolit, na takwas beril, na tara tofaz, na goma kirisofuras, na goma sha ɗaya jasin, na goma sha biyu kuma ametis.</verse>
				<verse number="21">Ƙofofi goma sha biyun nan luʼuluʼai goma sha biyu ne, kowace ƙofa an yi ta da luʼuluʼu guda. Babban titin birnin kuwa an yi shi da zinariya zalla, yana kuma ƙyalli kamar madubi.</verse>
				<verse number="22">Ban ga haikali a cikin birnin ba, domin Ubangiji Allah Maɗaukaki da kuma Ɗan Ragon ne haikalin birnin.</verse>
				<verse number="23">Birnin ba ya bukatar rana ko wata su haskaka shi, gama ɗaukakar Allah tana ba shi haske, Ɗan Ragon kuwa shi ne fitilar birnin.</verse>
				<verse number="24">Alʼummai za su yi tafiya cikin hasken birnin, sarakunan duniya kuma za su kawo darajarsu cikin birnin.</verse>
				<verse number="25">Ba za a taɓa rufe ƙofofin birnin da rana ba, gama ba za a yi dare a can ba.</verse>
				<verse number="26">Za a kawo ɗaukaka da girmar alʼummai a cikin birnin.</verse>
				<verse number="27">Babu wani abu marar tsarkin da zai taɓa shiga cikin birnin, babu kuma wani mai aikata abin kunya ko ruɗi da zai shiga, sai dai waɗanda aka rubuta sunayensu a cikin littafin rai na Ɗan Ragon.</verse>
			</chapter>
			<chapter number="22">
				<verse number="1">Sai malaʼikan ya nuna mini kogin ruwan rai, mai ƙyalli kamar madubi, yana gangarawa daga kursiyin Allah da na Ɗan Ragon,</verse>
				<verse number="2">yana bin tsakiyar babban titi na birnin. A kowane gefen kogin akwai itacen rai mai ba da ʼyaʼya goma sha biyu, yana ba da ʼyaʼyansa kowane wata. Ganyayen itacen kuwa saboda warkar da alʼummai ne.</verse>
				<verse number="3">Ba za a ƙara samun laʼana ba. Kursiyin Allah da na Ɗan Ragon zai kasance a cikin birnin, bayinsa kuma za su yi masa hidima.</verse>
				<verse number="4">Za su ga fuskarsa, sunansa kuma zai kasance a goshinsu.</verse>
				<verse number="5">Ba za a ƙara yin dare ba. Ba za su bukaci hasken fitila ko hasken rana ba, domin Ubangiji Allah zai haskaka su. Za su kuwa yi mulki har abada abadin.</verse>
				<verse number="6">Malaʼikan ya ce mini, “Waɗannan kalmomi amintattu ne gaskiya ne kuma. Ubangiji, Allahn ruhohin annabawa, ya aiki malaʼikansa, don yǎ nuna wa bayinsa abubuwan da za su faru nan ba da daɗewa ba.”</verse>
				<verse number="7">“Ga shi! Ina zuwa da wuri! Mai albarka ne wanda yake kiyaye kalmomin annabcin da suke cikin wannan littafi.”</verse>
				<verse number="8">Ni, Yohanna, na ji, na kuma ga abubuwan nan. Kuma saʼad da na ji, na kuma gan su, sai na fāɗi a ƙasa a gaban malaʼikan da yake nuna mini su, don in yi sujada.</verse>
				<verse number="9">Amma ya ce mini, “Kada ka yi haka! Ni abokin bautarku ne, kai da ʼyanʼuwanka annabawa, da kuma waɗanda suke kiyaye kalmomin wannan littafi. Allah za ka yi wa sujada!”</verse>
				<verse number="10">Saʼan nan ya gaya mini cewa, “Kada ka rufe kalmomin annabcin littafin nan, domin lokaci ya yi kusa.</verse>
				<verse number="11">Duk mai yin laifi yǎ ci gaba da yin laifi; duk mai aikata ƙazanta yǎ ci gaba da aikata ƙazanta. Duk mai aikata abin da yake daidai, yǎ ci gaba da aikata abin da yake daidai. Kuma duk wanda yake mai tsarki, yǎ ci gaba da yin abin da yake da tsarki.”</verse>
				<verse number="12">“Ga shi, ina zuwa da wuri! Ladan da zan bayar yana tare da ni, kuma zan ba wa kowa gwargwadon abin da ya yi.</verse>
				<verse number="13">Ni ne Alfa da kuma Omega, na Fari da kuma na Baya, Farko da kuma Ƙarshe.</verse>
				<verse number="14">“Masu albarka ne waɗanda suka wanke tufafinsu, don su sami izinin ci daga itacen rai su kuma shiga birnin ta ƙofofi.</verse>
				<verse number="15">Waɗanda suke waje kuwa karnuka ne, masu sihiri, masu fasikanci, masu kisankai, masu bautar gumaka, da duk wanda yake ƙaunar ƙarya yake kuma aikata ta.</verse>
				<verse number="16">“Ni, Yesu, na aiko malaʼikana ya ba ka wannan shaida saboda ikkilisiyoyi. Ni ne Tushe da kuma Zuriyar Dawuda, da kuma Tauraron Asubahi mai haske.”</verse>
				<verse number="17">Ruhu da kuma amarya suna cewa, “Zo!” Duk wanda ya ji kuwa, yǎ ce, “Zo!” Duk mai jin ƙishirwa, yǎ zo; duk mai bukata kuma, yǎ ɗibi ruwan rai kyauta.</verse>
				<verse number="18">Ina yin wa duk wanda ya ji kalmomin annabcin wannan littafi gargaɗi: Duk wanda ya ƙara wani abu a kansu, Allah zai ƙara masa annoban da aka bayyana a littafin nan.</verse>
				<verse number="19">Duk wanda kuma ya yi ragi a kalmomi daga littafin annabcin nan, Allah zai ɗauke rabonsa na itacen rai da kuma na birnin nan mai tsarki, waɗanda aka bayyana a littafin nan.</verse>
				<verse number="20">Shi da ya shaida waɗannan abubuwa, ya ce, “I, ina zuwa da wuri.” Amin. Zo, Ubangiji Yesu!</verse>
				<verse number="21">Alherin Ubangiji Yesu yǎ kasance tare da mutanen Allah. Amin.</verse>
			</chapter>
		</book>
	</testament>
</bible>