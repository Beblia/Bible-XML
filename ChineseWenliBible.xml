<?xml version="1.0" encoding="UTF-8"?>
<bible translation="Chinese Bible (Wenli) (Traditional) (包爾騰－柏漢理淺文理《新約聖經》)" status="Digital edition of a Chinese Wenli New Testament by John Shaw Burdon (1826-1907) and Henry Blodget (1825-1903). Created by Simon Wong. Digital edition © United Bible Societies, 2018." site="https://www.bible.com/bible/2294/MAT.1.包爾騰－柏漢理譯本">
	<testament name="New">
		<book number="40">
			<chapter number="1">
				<verse number="1">亞伯拉罕 之後裔、 大衞 之子孫、耶穌基督之家譜記於下。○</verse>
				<verse number="2">亞伯拉罕 生 以撒 、 以撒 生 雅各 、 雅各 生 猶大 、與 猶大 之兄弟、</verse>
				<verse number="3">猶大 與 大馬 氏生 法勒士 及 撒拉 、 法勒士 生 以士崙 、 以士崙 生 亞蘭 、</verse>
				<verse number="4">亞蘭 生 亞米拏達 、 亞米拏達 生 拿順 、 拿順 生 撒捫 、</verse>
				<verse number="5">撒捫 娶 喇合 氏生 波士 、 波士 娶 路得 氏生 阿伯 、 阿伯 生 耶西 、</verse>
				<verse number="6">耶西 生 大衞 王、 大衞 王娶 烏利亞 之妻生 所羅門 。</verse>
				<verse number="7">所羅門 生 羅波暗 、 羅波暗 生 亞比亞 、 亞比亞 生 亞撒 、</verse>
				<verse number="8">亞撒 生 約沙法 、 約沙法 生 約蘭 、 約蘭 生 烏西亞 、</verse>
				<verse number="9">烏西亞 生 約但 、 約但 生 亞哈士 、 亞哈士 生 希西家 、</verse>
				<verse number="10">希西家 生 馬拿西 、 馬拿西 生 亞門 、 亞門 生 約西亞 、</verse>
				<verse number="11">約西亞 生 耶哥尼亞 、與 耶哥尼亞 之兄弟。彼時百姓被遷於 巴比倫 矣。</verse>
				<verse number="12">遷於 巴比倫 之後、 耶哥尼亞 生 撒拉鐵 、 撒拉鐵 生 所羅把伯 、</verse>
				<verse number="13">所羅把伯 生 亞比鬱 、 亞比鬱 生 以利亞金 、 以利亞金 生 亞所 、</verse>
				<verse number="14">亞所 生 撒督 、 撒督 生 亞金 、 亞金 生 以律 、</verse>
				<verse number="15">以律 生 以利亞撒 、 以利亞撒 生 馬但 、 馬但 生 雅各 、</verse>
				<verse number="16">雅各 生 約瑟 、 約瑟 即 馬利亞 之丈夫、 馬利亞 生稱基督之耶穌。</verse>
				<verse number="17">自 亞伯拉罕 至 大衞 、共有十四代、自 大衞 至遷 巴比倫 時、共有十四代、自遷 巴比倫 時至基督、又有十四代。○</verse>
				<verse number="18">耶穌基督降生之事、記於下、其母 馬利亞 、被 約瑟 聘定爲妻、尚未迎娶、 馬利亞 受聖靈感動而有身孕。</verse>
				<verse number="19">其夫 約瑟 、義人也、不肯明辱之、乃欲暗休之。</verse>
				<verse number="20">正思念此事時、忽在夢中見主之使者來。謂之云、 大衞 之子孫 約瑟 、可娶爾之妻 馬利亞 來、勿用疑懼。其有身孕、乃因受聖靈之感也。</verse>
				<verse number="21">彼將生子、爾可名之曰耶穌、因其必將其民、自罪惡中救出。</verse>
				<verse number="22">此事已成、則應 主託先知所言、</verse>
				<verse number="23">曰、童女將懷孕生子、人必稱其名為 以馬內利 、譯之、即 神在我等中間之意。</verse>
				<verse number="24">約瑟 醒起。即遵主之使者所命、迎娶其妻。</verse>
				<verse number="25">但未與之同室。迨其產首生之子、即名之曰耶穌。</verse>
			</chapter>
			<chapter number="2">
				<verse number="1">當 希律 王之時、耶穌生於 猶太 之 伯利恒 、有數博士、從東方來至 耶路撒冷 。</verse>
				<verse number="2">曰、方生之 猶太 人之王在何處。我等在東方見其星、故來拜之。</verse>
				<verse number="3">希律 王聞之、則懼、 耶路撒冷 合城之人亦懼。</verse>
				<verse number="4">希律 乃召集眾祭司長、與民間讀書人、問之曰、基督當生於何處。</verse>
				<verse number="5">眾答曰、當生於 猶太 之 伯利恒 、因有先知所記之言、曰、</verse>
				<verse number="6">猶太 之 伯利恒 歟、爾在 猶太 府縣中、非最小者、將必有一君王、自爾中而出、牧養我 以色列 民。</verse>
				<verse number="7">當時、 希律 密召博士來、細問其星出現之時、</verse>
				<verse number="8">乃遣之往 伯利恒 、謂之曰。爾往仔細尋訪嬰孩、遇之、則來報信與我、我亦往拜焉。</verse>
				<verse number="9">博士領命而去。其東方所見之星。忽然在前引路、直引至嬰孩之處、遂止於其上。</verse>
				<verse number="10">博士見星、喜不自勝。</verse>
				<verse number="11">進屋。即見嬰孩與其母 馬利亞 、乃俯伏拜嬰孩、啟寶盒、獻黃金乳香沒藥爲禮物。</verse>
				<verse number="12">博士因主於夢中指示之、勿回見 希律 、遂自他道返歸故土。○</verse>
				<verse number="13">博士去後、 約瑟 夢中見主之使者來、謂之曰、起、携嬰孩及其母、逃往 伊及 、居於彼處、以待吾命、蓋 希律 欲尋嬰孩而殺之。</verse>
				<verse number="14">約瑟 遂起、夜間携嬰孩及其母、逃往 伊及 、居於彼處、直至 希律 死時、</verse>
				<verse number="15">於是乃應主託先知所云、我由 伊及 召出我子之言。</verse>
				<verse number="16">希律 知己爲博士所欺、遂大怒、遣人將 伯利恒 城內、及四境所有之男孩、按其向博士所詳問之時。凡兩歲以內者盡殺之。</verse>
				<verse number="17">此正應先知 耶利米 之言曰、</verse>
				<verse number="18">在 拉馬 聞悲傷哀痛號哭之聲、乃 拉結 氏哭其子、不願受慰、因其子皆不在矣。</verse>
				<verse number="19">希律 死後、 約瑟 在 伊及 、夢中見主之使者來、謂之曰。</verse>
				<verse number="20">起、携嬰孩與其母、歸 以色列 地、蓋欲害嬰孩之命者已死矣。</verse>
				<verse number="21">約瑟 遂起、携嬰孩及其母。往 以色列 地、</verse>
				<verse number="22">因聞 亞基老 繼其父、 希律 爲 猶太 王、則懼而不敢往、在夢中蒙主指示、遂避而往 加利利 境內、</verse>
				<verse number="23">至一城、名曰 拏撒勒 、即居於彼、於是乃應先知所云、人將稱其爲 拏撒勒 人之言。</verse>
			</chapter>
			<chapter number="3">
				<verse number="1">彼時、有施洗之 約翰 、在 猶太 曠野宣道云、</verse>
				<verse number="2">天國近矣、爾當悔改。</verse>
				<verse number="3">此人即先知 以賽亞 所指而言者、曰、在曠野有人聲呼云、豫備主之道、修直主之路。</verse>
				<verse number="4">約翰 衣駝毛之衣、腰繫皮帶、食則蝗蟲野蜜。</verse>
				<verse number="5">彼時、 耶路撒冷   猶太 全地、並 約但 河四境之人皆出、往就 約翰 、</verse>
				<verse number="6">承認己罪、在 約但 河內受其洗、</verse>
				<verse number="7">約翰 見法利賽撒都該多人、亦來就己受洗。則謂之曰、毒蛇之類歟、誰告爾逃避將來之刑乎、</verse>
				<verse number="8">爾當結善果。表明悔改之心、</verse>
				<verse number="9">勿心中自謂 亞伯拉罕 乃我等之祖、我告爾、 神能使此諸石爲 亞伯拉罕 之子孫。</verse>
				<verse number="10">今斧已置於樹根、凡不結善果之樹、即砍之擲於火中、</verse>
				<verse number="11">我乃用水施洗、使爾悔改、有在我以後來者、能力更大於我、我即與之提鞋、亦不堪、彼將用聖靈及火與爾施洗、</verse>
				<verse number="12">彼手執箕、欲簸淨場上之麥、收麥於倉、將糠用不滅之火焚燒。○</verse>
				<verse number="13">彼時、耶穌自 加利利 至 約但 河、來見 約翰 、欲受其洗、</verse>
				<verse number="14">約翰 辭曰、我當受爾之洗、爾反來就我乎。</verse>
				<verse number="15">耶穌答曰、爾暫許我、我等當如此行、以盡諸禮、 約翰 乃許之。</verse>
				<verse number="16">耶穌既受洗、即從水而上、天忽爲之開。彼見 神之聖靈、形狀似鴿。降臨於其上、</verse>
				<verse number="17">自天有聲云、此乃我之愛子、我所喜悅者。</verse>
			</chapter>
			<chapter number="4">
				<verse number="1">當時、耶穌被聖靈引至曠野、受魔鬼之試探、</verse>
				<verse number="2">禁食四十晝夜、後遂饑餓、</verse>
				<verse number="3">試之者進前曰、爾若爲 神之子、可命此諸石變爲餅。</verse>
				<verse number="4">耶穌答曰、經云、人之生、非專賴食物、亦賴 神口中一切所言。</verse>
				<verse number="5">魔鬼遂領耶穌至聖京。使之立於殿頂、</verse>
				<verse number="6">謂之曰、爾若爲 神之子、可投下、經云、主命其使者、用手扶爾、免致爾足觸於石。</verse>
				<verse number="7">耶穌曰。經又云、勿試主、爾之 神。</verse>
				<verse number="8">魔鬼又引之登最高之山、以天下萬國、及萬國之榮指示之、</verse>
				<verse number="9">曰、爾若俯伏拜我、我必將此一切與爾。</verse>
				<verse number="10">耶穌曰、 撒但 退去、經云、當拜主、爾之 神、且獨一事之。</verse>
				<verse number="11">於是魔鬼離耶穌、天使來服事之。○</verse>
				<verse number="12">耶穌聞 約翰 被囚、則往 加利利 、</verse>
				<verse number="13">後又離 拏撒勒 、往 迦百農 、遂居於彼、其地濱海、在 西布倫   納大利 境內、</verse>
				<verse number="14">於是乃應先知 以賽亞 所言云、</verse>
				<verse number="15">沿海附近 約但 河之 西布倫 、 納大利 、外邦人所居之 加利利 、</verse>
				<verse number="16">處於黑暗之民、得見大光、居於死地幽暗中之人、有光照耀之、○</verse>
				<verse number="17">從此時、耶穌傳道曰、天國近矣、爾當悔改、</verse>
				<verse number="18">耶穌行於 加利利 海濱、見兄弟二人、乃 西門 稱 彼得 者、與其兄弟 安得烈 、施網於海、蓋伊等本漁者也。</verse>
				<verse number="19">耶穌謂之曰、來從我、我將使爾得人、如得魚焉。</verse>
				<verse number="20">二人即棄網而從耶穌。</verse>
				<verse number="21">自彼前行、又見兄弟二人、乃 西庇太 之子 雅各 、與 雅各 之兄弟 約翰 、偕其父 西庇太 、在船補網、耶穌召之。</verse>
				<verse number="22">二人即離船別父、而從耶穌。○</verse>
				<verse number="23">耶穌遍行 加利利 、在各處會堂施教、宣講天國之福音、醫治民間諸病諸疾、</verse>
				<verse number="24">其聲名傳徧於 敍利亞 之地、有人攜帶患各種病痛者、與被鬼附者、癲癇者、癱瘋者、來至耶穌前、耶穌醫愈之。</verse>
				<verse number="25">當時、有群眾自 加利利 、 低加波利 、 耶路撒冷 、 猶太 、 約但 河外來從耶穌。</verse>
			</chapter>
			<chapter number="5">
				<verse number="1">耶穌見人眾多、即登山而坐、門徒進前、</verse>
				<verse number="2">耶穌開口訓之曰、</verse>
				<verse number="3">虛心者福矣、以天國即其國也。</verse>
				<verse number="4">哀慟者福矣。以其將受慰也。</verse>
				<verse number="5">溫柔者福矣、以其將得土也。</verse>
				<verse number="6">羡慕仁義如饑如渴者福矣、以其將得飽也。</verse>
				<verse number="7">憐恤人者福矣、以其將蒙憐恤也。</verse>
				<verse number="8">清心者福矣、以其將見 神也。</verse>
				<verse number="9">勸人和睦者福矣、以其將稱為 神之子也。</verse>
				<verse number="10">爲義受逼迫者福矣、以天國即其國也。</verse>
				<verse number="11">人若爲我詬詈爾、迫害爾、造諸惡言謗爾、則爾福矣。</verse>
				<verse number="12">當歡喜快樂、以爾在天之賞賜大也、在爾以前之先知、亦如此被人迫害。○</verse>
				<verse number="13">爾乃世之鹽、鹽若失味、豈得再鹹乎、以後無用、不過棄於外、爲人所踐踏耳。</verse>
				<verse number="14">爾乃世之光、城築於山、不能隱藏。</verse>
				<verse number="15">人點燈、不放於斗下、放於臺上、即照耀一家之人。</verse>
				<verse number="16">爾之光、亦當如是照於人前、使人見爾之善行、則歸榮於爾在天之父。○</verse>
				<verse number="17">勿意我來。欲廢律法、與先知之道、我來非欲廢之、正欲成之。</verse>
				<verse number="18">我誠告爾、待至天地廢壞、律法之一點一畫、亦不能廢壞。必皆成全。</verse>
				<verse number="19">人若廢此誡命中最小之一、且如此以教人、彼在天國、即謂爲最小、人若遵行此誡命、且教人遵行、彼在天國、即謂爲大也。</verse>
				<verse number="20">我告爾、爾之善行、若不更大於讀書人、並法利賽人之善行、斷不能進入天國。○</verse>
				<verse number="21">爾聞有命古人之言云、勿殺人、凡殺人者必當受刑。</verse>
				<verse number="22">惟我語爾、人若無故向兄弟動怒、亦必當受刑、若詈兄弟曰拉加、即當送於公堂、詈兄弟曰魔利、 即當入於地獄之火。</verse>
				<verse number="23">故爾欲獻禮物於壇、在彼念及爾獲罪於兄弟、</verse>
				<verse number="24">即留禮物於壇前、先退而和好於兄弟、然後來獻禮物。</verse>
				<verse number="25">有人欲訟爾、爾尚偕彼於路、當速與之和息、恐彼送爾至官、官交爾於役、爾則見收於獄。</verse>
				<verse number="26">我誠告爾、爾若有分毫未清、斷不能自彼而出。○</verse>
				<verse number="27">爾聞有命古人之言云、勿姦淫。</verse>
				<verse number="28">惟我語爾。凡見婦女而動淫念者。斯人心中、已姦淫矣。</verse>
				<verse number="29">若右眼陷爾於罪、即剜而棄之。寧失百體之一、免至全身見投於地獄。</verse>
				<verse number="30">若右手陷爾於罪。則砍而棄之、寧失百體之一、免至全身見投於地獄。</verse>
				<verse number="31">又有言云、人若休妻、當與之休書。</verse>
				<verse number="32">惟我語爾、若非爲淫故而休妻、乃使之犯姦淫也、人若娶被休之婦、亦犯姦淫。○</verse>
				<verse number="33">爾又聞有命古人之言云、起誓勿違、向主起誓、必當謹守。</verse>
				<verse number="34">惟我語爾、永勿起誓、勿指天而誓、天乃 神之座位。</verse>
				<verse number="35">勿指地而誓、地乃 神之足凳。亦勿指 耶路撒冷 而誓、 耶路撒冷 、乃大君之京都。</verse>
				<verse number="36">又勿指爾之首而誓、因爾不能將爾之一髮、變黑變白。</verse>
				<verse number="37">爾之言、是則言是、非則言非、若再多言、即從惡而出也、○</verse>
				<verse number="38">爾聞有言云、眼償眼、牙償牙、</verse>
				<verse number="39">惟我語爾、勿與兇惡爲敵、若有人批爾右頰、並轉左頰與之批。</verse>
				<verse number="40">有人欲訟爾、索而裹衣、並爾外服、亦聽其取之。</verse>
				<verse number="41">有人彊爾行一里、爾即與之行二里。</verse>
				<verse number="42">有求爾者、即與之。有向爾借貸者、勿推辭。○</verse>
				<verse number="43">爾聞有言云、當愛爾之友、 恨爾之仇。</verse>
				<verse number="44">惟我語爾、爾之仇敵、反宜愛之、咒詛爾者、反宜爲之祝福、恨爾者、反宜善待之、虐待爾、迫害爾者、反宜爲之祈禱。</verse>
				<verse number="45">如此、則可爲爾天父之子、蓋天父使日照善者、亦照不善者、降雨與義者、亦與不義者。</verse>
				<verse number="46">爾但愛愛爾者、有何賞賜、稅吏不亦然乎。</verse>
				<verse number="47">爾但請爾兄弟之安、何勝於人、異邦人不亦然乎。</verse>
				<verse number="48">是以爾當純全、如爾在天之父純全然。</verse>
			</chapter>
			<chapter number="6">
				<verse number="1">爾須謹慎、勿在人前施捨、故意使人見之、如此、則不能得爾天父之賞賜。○</verse>
				<verse number="2">故爾施捨時、勿在人前吹角、似假善人、在會堂與街市所行。欲人嘉獎之、我誠告爾、彼已得其賞賜矣。</verse>
				<verse number="3">爾施捨時、勿使左手知右手所行、</verse>
				<verse number="4">爾施捨之事、務須行於暗中、爾父於暗中察看、必於明處報爾。○</verse>
				<verse number="5">爾祈禱之時、勿似假善人、喜立於會堂與十字路口祈禱、故意使人見之、我誠告爾、彼已得其賞賜矣。</verse>
				<verse number="6">爾欲祈禱、當進嚴密之室、閉門祈禱爾暗中之父、爾父於暗中察看、必於明處報爾。</verse>
				<verse number="7">爾祈禱、勿似外邦人、語多重複、彼以爲言多、則必蒙應允。</verse>
				<verse number="8">爾勿效之、蓋爾未祈禱之先、爾所需用者、爾父已知之矣。</verse>
				<verse number="9">爾祈禱當如此云、我等在天之父、願人皆尊爾名爲聖、</verse>
				<verse number="10">願爾國降臨、願爾旨行在地、如行在天。</verse>
				<verse number="11">我等日用之糧、今日賜與我等。</verse>
				<verse number="12">免我等之債、如我等免人之債。</verse>
				<verse number="13">勿使我等遇試探、救我等脫離兇惡。因國、權、榮、皆屬於爾、永無窮盡、阿們。</verse>
				<verse number="14">爾恕人之過、天父亦恕爾之過、</verse>
				<verse number="15">爾不恕人之過、天父亦不恕爾之過。○</verse>
				<verse number="16">爾禁食之時、勿似假善人、面帶愁容、彼改變顏色、故意使人見其禁食、我誠告爾、彼已得其賞賜矣。</verse>
				<verse number="17">爾禁食。當梳頭淨面、</verse>
				<verse number="18">勿使人見爾禁食、當使暗中之父見之、爾父於暗中察看、必於明處報爾。○</verse>
				<verse number="19">勿積財於地、地上有蟲蛀、能銹壞、亦有賊穿穴而偷、</verse>
				<verse number="20">惟當積財於天、天上無有蟲蛀、不能銹壞、亦無有賊穿穴而偷、</verse>
				<verse number="21">蓋爾之財在何處、爾之心亦在何處。</verse>
				<verse number="22">目乃身之燈、目瞭、則全身光明、</verse>
				<verse number="23">目眊、則全身黑暗、爾在內之光若黑暗、則黑暗甚大矣。</verse>
				<verse number="24">一人不能事二主、或惡此而愛彼。或重此而輕彼、爾不能又事 神。又事瑪門。</verse>
				<verse number="25">故我語爾、勿爲生命憂慮、何所食、何所飲、勿爲身體憂慮、何所衣。生命不重於飲食乎、身體不重於衣服乎。</verse>
				<verse number="26">試觀空中鳥雀、亦不種、亦不收、亦不積蓄於倉、爾天父尚養活之、爾較鳥雀、不尤爲貴重乎。</verse>
				<verse number="27">爾中誰能用思慮多延一刻生命乎。</verse>
				<verse number="28">爾何爲衣服憂慮乎、試觀野地之百合花、如何生長、此花亦不勞苦、亦不織紡、</verse>
				<verse number="29">然我語爾、即 所羅門 極榮華之時、其所服飾者、曾不如此花之一朵焉。</verse>
				<verse number="30">爾小信之人歟、野地之草、今日尚在、明日即投於爐、 神尚使之有如此妝飾、何況於爾乎。</verse>
				<verse number="31">故勿憂慮云何所食、何所飲、何所衣、</verse>
				<verse number="32">此皆外邦人所求者、爾亦需此諸物。爾在天之父、己知之矣。</verse>
				<verse number="33">爾當先求 神之國、與其義、天父必將此諸物、皆加與爾矣。</verse>
				<verse number="34">故爾勿爲明日憂慮、明日之事、明日憂慮、一日祗受一日之勞足矣。</verse>
			</chapter>
			<chapter number="7">
				<verse number="1">爾勿議人、免致爾被議、</verse>
				<verse number="2">爾如何議人、亦必如何被議、爾如何度人、人亦如何度爾。</verse>
				<verse number="3">爲何見爾兄弟目中有刺、反不覺己目中有梁木乎、</verse>
				<verse number="4">爾目中有梁木、何能向兄弟云、容我除爾目中之刺乎、</verse>
				<verse number="5">假善人歟、爾先除己目中之梁木、然後能觀視明晰、除爾兄弟目中之刺焉。○</verse>
				<verse number="6">勿以聖物與狗。勿以爾之珍珠與豬、恐其踐踏珍珠、轉而噬爾。○</verse>
				<verse number="7">爾求、則必與爾、尋、則必尋見、叩門、則必與爾開門、</verse>
				<verse number="8">蓋凡求者、得也、尋者、遇也、叩門者、必得開也。</verse>
				<verse number="9">爾中孰有子求餅、反與之石乎、</verse>
				<verse number="10">求魚、反與之蛇乎。</verse>
				<verse number="11">爾等雖不善、尚知以好物與子女、何況爾在天之父、豈不更賜好物與求之之人乎。</verse>
				<verse number="12">故爾欲人如何待爾、爾亦當如何待人、此即律法與先知書之大旨。○</verse>
				<verse number="13">爾宜入窄門、蓋引至淪亡之門則寬、路則大、入之者多。</verse>
				<verse number="14">引至永生之門則窄、路則小、尋見者少。○</verse>
				<verse number="15">爾謹防假先知、此等人來就爾。外似羊、內實豺狼、</verse>
				<verse number="16">爾觀其所結之果、即可識之、荆棘中能摘葡萄乎、蒺藜中能採無花果乎、</verse>
				<verse number="17">善樹結善果、惡樹結惡果、</verse>
				<verse number="18">善樹不能結惡果、惡樹不能結善果。</verse>
				<verse number="19">凡不結善果之樹、即砍之棄於火。</verse>
				<verse number="20">故爾觀其所結之果、即可知其人矣。</verse>
				<verse number="21">凡稱我曰主也主也者、未必皆能入天國、惟遵我天父旨意者、方得入焉。</verse>
				<verse number="22">至彼日、必有多人謂我曰、主歟主歟、我非奉爾名傳教、奉爾名逐鬼、奉爾名行多奇事乎。</verse>
				<verse number="23">我則明告之曰、我不識爾、爾等行惡之人、離我去。</verse>
				<verse number="24">凡聽我此言而行之者、斯人如聰明人、造屋於磐石、</verse>
				<verse number="25">雨淋、水淹、風吹、撞其屋、屋不傾頹、蓋其基在磐石也。</verse>
				<verse number="26">凡聽我此言而不行者、斯人如愚拙人、造屋於沙土、</verse>
				<verse number="27">雨淋、水淹、風吹、撞其屋、屋即傾頹矣、且其傾頹甚大。○</verse>
				<verse number="28">耶穌講畢此言、眾聞其訓、皆甚異之、</verse>
				<verse number="29">蓋其訓人、正如有權者、不似讀書人。</verse>
			</chapter>
			<chapter number="8">
				<verse number="1">耶穌下山、群眾隨之、</verse>
				<verse number="2">有一患癩者來拜耶穌、曰、主若肯、必能使我潔淨。</verse>
				<verse number="3">耶穌伸手捫之曰、我肯、爾可以潔淨、其癩立時潔淨矣。</verse>
				<verse number="4">耶穌謂之曰、爾須謹慎、勿告人、當往見祭司、使其察爾身體、獻 摩西 所命之禮物、作證於眾前。○</verse>
				<verse number="5">耶穌進 迦百農 、有百夫長來、求之曰。</verse>
				<verse number="6">主歟、我之僕患癱瘋、臥於室中、痛苦之極。</verse>
				<verse number="7">耶穌曰、我往醫之。</verse>
				<verse number="8">百夫長答曰、主至我家、我不敢當、求爾但發一言、我之僕必愈矣、</verse>
				<verse number="9">蓋我屬人管、亦有兵屬我管、命此去則去。命彼來則來、命我僕爲此、彼即爲之。</verse>
				<verse number="10">耶穌聞而異之、謂從者曰、我誠告爾、如此深信、即 以色列 人中、未嘗見也。</verse>
				<verse number="11">我又告爾、自東自西、將有多人來、在天國與 亞伯拉罕 、 以撒 、 雅各 、同席。</verse>
				<verse number="12">反將本國子民、逐於外面黑暗之處、在彼、必有哀哭切齒者矣。</verse>
				<verse number="13">耶穌乃謂百夫長曰。爾歸、依爾之信、與爾成全矣。其僕立時則愈。○</verse>
				<verse number="14">耶穌進 彼得 家、見其妻之母患熱病、偃臥。</verse>
				<verse number="15">耶穌一捫其手、熱病即退、彼起而服事伊等。</verse>
				<verse number="16">至晚、有帶被鬼附者多人、至耶穌前、耶穌但用一言、將鬼逐出、且醫愈一切有病者、</verse>
				<verse number="17">於是乃應先知 以賽亞 之言云、彼承攬我等之病患、擔當我等之疾痛。○</verse>
				<verse number="18">耶穌見羣眾圍之、即命門徒渡至彼岸、</verse>
				<verse number="19">有一讀書人來、曰、夫子、無論何往、我欲從爾、</verse>
				<verse number="20">耶穌曰、狐狸有洞、飛鳥有巢、獨人子未有安身之處。</verse>
				<verse number="21">又一門徒向耶穌曰、主歟、容我先歸、埋葬我父。</verse>
				<verse number="22">耶穌曰、任死人埋葬其死人、爾從我也。○</verse>
				<verse number="23">耶穌登舟、門徒隨之。</verse>
				<verse number="24">海中忽起暴風、波浪幾乎掩舟、時耶穌睡。</verse>
				<verse number="25">門徒來喚醒之、曰、主、救我等、我等將死矣、</verse>
				<verse number="26">耶穌曰、爾等小信之人、何懼也、乃起、指斥風浪、海遂大平靜矣。</verse>
				<verse number="27">眾皆驚異曰、彼何人耶、風與海亦聽之也。○</verse>
				<verse number="28">耶穌渡海、至 革革沙 地、遇被鬼附者二人、自墳墓出、勢甚兇猛、無人敢經行其路。</verse>
				<verse number="29">二人呼曰、 神之子耶穌、我與爾何干、時未至、爾來苦我乎。</verse>
				<verse number="30">離彼尚遠、有羣豕方食、</verse>
				<verse number="31">鬼求耶穌曰、爾若逐我、容我進入豕羣。</verse>
				<verse number="32">耶穌曰、去、鬼即出人身、入豕羣、羣豕忽闖山坡、投海而死。</verse>
				<verse number="33">牧豕者奔入城中、將此事及被鬼附者之情形、具告城中之人。</verse>
				<verse number="34">合城之人、皆來見耶穌、求彼離其境地。</verse>
			</chapter>
			<chapter number="9">
				<verse number="1">耶穌登舟渡海、歸其本城、</verse>
				<verse number="2">有人舁一癱瘋臥床者就之、耶穌見其如此信己、即謂癱瘋者曰、小子放心、爾罪赦矣。</verse>
				<verse number="3">有士子數人、心內云、此人出僭妄之言矣。</verse>
				<verse number="4">耶穌知其心意、即曰爾何心懷惡念乎、</verse>
				<verse number="5">試思或云爾罪赦免、或云爾起行走、二者孰易、</verse>
				<verse number="6">今欲爾知人子在世有赦罪之權、乃向癱瘋者曰、起、取爾床、歸爾家、</verse>
				<verse number="7">其人即起、歸於其家、</verse>
				<verse number="8">眾見而奇之、歸榮於 神、因 神以如此之權賜人。○</verse>
				<verse number="9">耶穌自彼前行、見一人名 馬太 、坐於稅關、謂之曰、爾從我、 馬太 即起而從之。</verse>
				<verse number="10">耶穌坐席於其家、有多稅吏及罪人來、與耶穌並其門徒同席。</verse>
				<verse number="11">法利賽人見之、問門徒曰、爾師何故與稅吏罪人共食乎。</verse>
				<verse number="12">耶穌聞之曰、健壯者不用醫生、患病者用之。</verse>
				<verse number="13">經云、我喜悅憐恤之事、不喜悅祭祀、此言何意、爾宜揣摩、我來、非招義人悔改、乃招罪人悔改也。○</verse>
				<verse number="14">彼時、 約翰 之門徒、來見耶穌、問曰、我等與法利賽人恒禁食、爾之門徒不禁食、何也。</verse>
				<verse number="15">耶穌答曰、新郎與賀新郎者同在、賀新郎者、豈能哀慟乎、將來新郎離之去、彼時必禁食矣。</verse>
				<verse number="16">未有以新布補舊衣者、恐所補之新布、牽壞舊衣、其破更大也。</verse>
				<verse number="17">未有盛新酒於舊皮袋者、恐袋裂酒漏、並皮袋亦壞也、惟盛新酒於新皮袋、二者均保全矣。○</verse>
				<verse number="18">耶穌講此言時。有官來拜之云、我女方死、但願爾去、按手於其上、彼必活矣。</verse>
				<verse number="19">耶穌起而隨之、門徒亦隨之。</verse>
				<verse number="20">有一婦人、患血漏之病十二年、來至耶穌背後、捫其衣繸。</verse>
				<verse number="21">蓋其心曰、我但捫耶穌之衣。則必痊愈。</verse>
				<verse number="22">耶穌轉身見之、即曰、女子放心、爾之信救爾矣、自彼時、婦人愈矣。</verse>
				<verse number="23">耶穌至彼官之家、見有吹手、並多人號咷</verse>
				<verse number="24">即謂之曰、爾等姑退、此女非死、乃睡也、眾皆笑之。</verse>
				<verse number="25">眾人既被遣出。耶穌進內、執女之手、女遂起。</verse>
				<verse number="26">於是此事傳遍其地。○</verse>
				<verse number="27">耶穌自彼前行、有二瞽者隨其後、呼曰、 大衞 之子孫憐恤我。</verse>
				<verse number="28">耶穌入室、二瞽者來就之、耶穌謂之曰、爾信我能行此事乎、瞽者曰。主、我信。</verse>
				<verse number="29">耶穌乃捫其目曰、依爾之信、爲爾成全。</verse>
				<verse number="30">二人之目即明、耶穌嚴戒之曰、爾須謹慎。勿使人知。</verse>
				<verse number="31">二人出、竟將耶穌之名、傳遍彼地。○</verse>
				<verse number="32">瞽者去後、有人攜一瘖啞者、爲鬼所附、來就耶穌。</verse>
				<verse number="33">耶穌逐其鬼、啞者即能言、眾皆驚、異曰、在 以色列 人中、從未見有如此也。</verse>
				<verse number="34">法利賽人曰、彼乃賴鬼王逐鬼耳。○</verse>
				<verse number="35">耶穌遍行各城各鄉、在會堂施訓、宣天國福音。醫民間諸般疾病。</verse>
				<verse number="36">見大眾之人、即憐恤之、因其困苦流離、如羊之無牧者然。</verse>
				<verse number="37">耶穌謂門徒曰、禾稼多而工人少、</verse>
				<verse number="38">當求田主、遣工人收其禾稼、</verse>
			</chapter>
			<chapter number="10">
				<verse number="1">耶穌召十二門徒來。賜之權柄、使能逐邪鬼、醫諸疾諸病。</verse>
				<verse number="2">十二使徒之名如左、首曰 西門 、又稱 彼得 、與其兄弟 安得烈 、 西庇太 之子 雅各 、及 雅各 之兄弟 約翰 、</verse>
				<verse number="3">腓力 、與 巴多羅買 、 多瑪 、與稅吏 馬太 、 亞勒腓 之子 雅各 、與 勒拜 、又稱 達太 、</verse>
				<verse number="4">西門 又稱 銳 又有賣耶穌之 以色加略   猶大 。○</verse>
				<verse number="5">耶穌遣此十二使徒時、命之曰、外邦人之地勿往、 撒馬利亞 人之城勿入、</verse>
				<verse number="6">惟向 以色列 家迷失之羊而去。</verse>
				<verse number="7">到處宣言天國近矣。</verse>
				<verse number="8">病者醫之、癩者潔之、復甦死人、逐出邪鬼、爾以不費得之、亦當以不費捨之。</verse>
				<verse number="9">爾腰帶中勿帶金銀與錢、</verse>
				<verse number="10">行路勿攜囊、勿攜兩套衣服、勿帶鞋與杖、蓋工人得其值、乃當然耳。</verse>
				<verse number="11">爾無論進入何城何鄉、當訪其中孰爲善人即宿於其家、直至去時。</verse>
				<verse number="12">入人之家、當爲其家求平安。</verse>
				<verse number="13">此家若當得平安、爾所求之平安、必臨於此家、若不當得平安、爾所求之平安、即歸爾矣。</verse>
				<verse number="14">人若不接爾、不聽爾言、爾即離去其家其城、離時、須拂去爾足之塵。</verse>
				<verse number="15">我誠告爾、至審判日、 所多馬   蛾摩拉 之刑、較其城之刑、尚易受也。○</verse>
				<verse number="16">我遣爾去、如羊入狼羣、故爾當智如蛇、馴如鴿。</verse>
				<verse number="17">爾須謹防世人、因彼必解爾至公會、在會堂鞭爾、</verse>
				<verse number="18">爾爲我之故、將被解於君王侯伯前。向彼及外邦人作證。</verse>
				<verse number="19">解爾之時、勿慮何言、至時、必賜爾所當言、</verse>
				<verse number="20">蓋非爾自言、乃爾父之聖靈在爾中言也。</verse>
				<verse number="21">彼時、兄弟必將兄弟、父必將子、送至死地、子女必與父母爲仇、害死之。</verse>
				<verse number="22">爾必爲我之名、爲眾所怨、能忍至終者、必得救。</verse>
				<verse number="23">有人在此城追迫爾、即逃於彼城、我誠告爾、 以色列 城邑、爾未行遍、人子必至矣。○</verse>
				<verse number="24">徒不能越師。僕不能越主、</verse>
				<verse number="25">徒與師並僕與主齊、斯亦足矣、人罵家主爲 別西卜 、況其家人乎。</verse>
				<verse number="26">爾勿懼之、蓋未有掩藏之事不露者、未有隱瞞之事不爲人知者。</verse>
				<verse number="27">我在暗中告爾者、爾當於明處宣言之、我附耳向爾所言者、當於屋上播揚之。</verse>
				<verse number="28">能殺身不能殺魂者。勿畏之、能將身與魂皆滅於地獄者、斯乃可畏也。</verse>
				<verse number="29">二雀非一分銀所買乎、若非天父之意、即其一亦不能落於地。</verse>
				<verse number="30">即爾首之髮、亦皆被數矣。</verse>
				<verse number="31">故爾勿懼。爾比多雀、尤爲貴重矣。</verse>
				<verse number="32">凡在人前認我者、我亦在我天父前認彼。</verse>
				<verse number="33">在人前不認我者、我亦在我天父前不認彼。○</verse>
				<verse number="34">爾勿思我來、使世上太平、我來、非使世上太平、乃使世上動刀兵。</verse>
				<verse number="35">我來、子必疎其父、女必疎其母。婦必疎其姑。</verse>
				<verse number="36">人之仇敵、即其家人、</verse>
				<verse number="37">愛父母勝於愛我者、不堪爲我徒、愛子女勝於愛我者、不堪爲我徒。</verse>
				<verse number="38">不背十字架而從我者、亦不堪爲我徒。</verse>
				<verse number="39">得生命者、必喪生命、爲我喪生命者、必得生命。○</verse>
				<verse number="40">接待爾、即接待我、接待我、即接待差我來之父。</verse>
				<verse number="41">有人接待先知、因其爲先知、則必得先知所得之賞。</verse>
				<verse number="42">有人接待義人。因其爲義人、則必得義人所得之賞。有人以一杯冷水飲此小子之一、因其爲門徒、我誠告爾、斯人未有不得其賞者也。</verse>
			</chapter>
			<chapter number="11">
				<verse number="1">耶穌命畢十二門徒、乃離彼、往各城訓人傳道。○</verse>
				<verse number="2">其時、 約翰 在獄、聞基督所行、遂差二門徒、</verse>
				<verse number="3">問耶穌曰、當來者爾乎、抑我等別俟他人乎。</verse>
				<verse number="4">耶穌答曰、爾以所見所聞者、往告 約翰 、</verse>
				<verse number="5">即瞽者明、跛者行、癩者潔、聾者聰、死者復生、貧窮者得聽福音、</verse>
				<verse number="6">凡不厭棄我者、即有福矣。</verse>
				<verse number="7">約翰 門徒去後、耶穌向眾論 約翰 曰、爾出於野、欲何觀耶、欲觀風吹之蘆葦乎。</verse>
				<verse number="8">爾出欲何觀耶、欲觀衣美衣者乎、衣美衣者、乃在王宮。</verse>
				<verse number="9">爾出究欲何觀耶、欲觀先知乎、我誠告爾、此人比先知更大。</verse>
				<verse number="10">經云、我差我使者、在爾之前、備爾道路、此言即指此人也。</verse>
				<verse number="11">我誠告爾、凡婦人所生者。未有大於施洗 約翰 者、然而天國中最小者、尚大於彼也。</verse>
				<verse number="12">從施洗 約翰 至如今、人人戮力、欲得天國、戮力者得之。</verse>
				<verse number="13">眾先知及律法書、言未來之事、至 約翰 而止。</verse>
				<verse number="14">爾若肯聽、我即告爾、此人即當來之 以利亞 。</verse>
				<verse number="15">有耳可聽者、皆當聽焉。</verse>
				<verse number="16">我以何比今之世代、乃如孩童坐於市、招其同侶、</verse>
				<verse number="17">曰我向爾吹笛、爾不舞跳、我向爾舉哀、爾不號哭、</verse>
				<verse number="18">約翰 來、不食不飲、人則謂其爲被鬼附者。</verse>
				<verse number="19">人子來、亦食亦飲、人又謂其爲貪食好酒之人、稅吏罪人之友。惟有道者、總以道爲是。○</verse>
				<verse number="20">耶穌在各城多行異能之事、其人仍不悔改、即在彼時責之曰、</verse>
				<verse number="21">禍哉、 哥拉汎 乎、禍哉、 伯賽大 乎。蓋在爾中所行之異能、若行於 推羅   西頓 、彼早披麻蒙灰而悔改矣。</verse>
				<verse number="22">我告爾、當審判日、 推羅   西頓 之刑、較爾之刑、尚易受也。</verse>
				<verse number="23">迦百農 歟、爾得升於天、後必落於地獄、蓋在爾中所行之異能、若行於 所多馬 、其地尚可存至今日。</verse>
				<verse number="24">我告爾、當審判日、 所多馬 之刑、較爾之刑、尚易受也。○</verse>
				<verse number="25">彼時、耶穌曰、父、天地之主、我讚美爾、因爾將斯道、向聰明通達者隱之、向嬰孩顯之。</verse>
				<verse number="26">父歟、乃如此也、以爾之旨本如此也。</verse>
				<verse number="27">萬物皆我父付我者、除父、無人知子、除子與子所願指教者、無人知父。</verse>
				<verse number="28">受勞苦負重擔者、可來就我、我將賜爾平安。</verse>
				<verse number="29">我心柔和謙遜、爾當負我之軛、學我之式、如此、爾心必獲平安。</verse>
				<verse number="30">蓋我命爾所負之軛易也、使爾所擔之擔輕也。</verse>
			</chapter>
			<chapter number="12">
				<verse number="1">彼時、耶穌在安息日、自麥田經過、門徒饑餓、摘麥穗而食。</verse>
				<verse number="2">法利賽人見之、謂耶穌曰、爾門徒行安息日不當行之事矣。</verse>
				<verse number="3">耶穌答曰、經上記 大衞 與從者饑時所行、爾未讀之乎、</verse>
				<verse number="4">大衞 登 神之殿、食陳設之餅、此餅非彼與從者所可食、惟祭司斯可食耳。</verse>
				<verse number="5">律法云、祭司於安息日、在殿中犯安息日之規、未有罪也、爾未讀之乎。</verse>
				<verse number="6">我告爾、在此有更大於殿者。</verse>
				<verse number="7">我喜憐恤之事、不喜祭祀、爾若明此言之意、則不以無辜者爲有罪矣。</verse>
				<verse number="8">蓋人子亦安息日之主。○</verse>
				<verse number="9">耶穌離彼地、進一會堂、</verse>
				<verse number="10">在彼、有人一手枯乾、有問耶穌者、曰、在安息日醫病、可乎不可、其意欲控耶穌。</verse>
				<verse number="11">耶穌曰、爾中誰有一羊、當安息日陷於坑中、不援之而上乎。</verse>
				<verse number="12">人不較羊尤爲貴重耶、故安息日行善事可也。</verse>
				<verse number="13">乃謂其人曰、伸爾手。其手一伸、手則愈矣、同於彼手。</verse>
				<verse number="14">法利賽人出、商議如何殺耶穌。</verse>
				<verse number="15">耶穌知之逐離彼地、有眾多之人從之、耶穌醫愈其中一切病者、</verse>
				<verse number="16">且囑伊等勿將其宣揚、</verse>
				<verse number="17">於是乃應先知 以賽亞 之言云、</verse>
				<verse number="18">我所選之僕、我之所愛、我心所悅者、我必以我之聖靈賜之、彼必將真道指教列邦。</verse>
				<verse number="19">彼不爭競、不喧嘩、街市無人聞其聲。</verse>
				<verse number="20">受傷之蘆葦、彼不折斷、將殘之燈火、彼不吹滅、且施行真道、使真道得勝。</verse>
				<verse number="21">異邦人亦必仰望其名矣。○</verse>
				<verse number="22">其時、有人攜一爲鬼所附、瞽而啞者、就耶穌、耶穌醫之、使其瞽而得見、啞而能言。</verse>
				<verse number="23">眾皆驚異曰、此非 大衞 之子孫乎。</verse>
				<verse number="24">法利賽人聞之、乃曰、斯人逐鬼、無非賴鬼王 別西卜 耳。</verse>
				<verse number="25">耶穌知其意、謂之曰、凡一國自相分爭、必將滅亡、一城一家、自相分爭、必無以立。</verse>
				<verse number="26">若 撒但 逐 撒但 、即自相分爭、其國何以立乎。</verse>
				<verse number="27">若我賴 別西卜 逐鬼、爾子弟逐鬼、又將誰賴乎、如此、彼必曰、爾乃有過者、</verse>
				<verse number="28">若我賴 神之聖靈逐鬼、 神之國、即臨爾矣。</verse>
				<verse number="29">人如何能進勇士之家、而掠其財物乎。非先捆縛勇士、後方可掠其家財乎。</verse>
				<verse number="30">不與我同心、即攻我者、不同我收斂、即分散者。</verse>
				<verse number="31">故我告爾、人無論犯何罪、無論毀謗誰、皆可蒙赦免。惟毀謗聖靈、永不得赦免。</verse>
				<verse number="32">凡毀謗人子者．尚可赦之、毀謗聖靈者、今世來世、永不赦之。</verse>
				<verse number="33">果美、則當謂樹美、果不美、則當謂樹不美、蓋見果可知樹也。</verse>
				<verse number="34">毒蛇之類歟、爾既爲惡人、何能出善言、蓋心存者何、即口言者何。</verse>
				<verse number="35">善人心存善、即發善、惡人心存惡、即發惡。</verse>
				<verse number="36">我告爾、凡人所出虛妄之言、至審判日、必句句究問之。</verse>
				<verse number="37">蓋憑爾之言、定爾爲義人、亦憑爾之言、定爾爲罪人也。○</verse>
				<verse number="38">其時、有數士子與法利賽人、謂耶穌曰、請夫子作奇跡與我觀。</verse>
				<verse number="39">耶穌答曰、奸惡之世、欲觀奇跡。除先知 約拿 奇跡之外、不以奇跡與爾觀。</verse>
				<verse number="40">約拿 三日三夜在大魚腹內、人子亦將三日三夜在地中。</verse>
				<verse number="41">尼尼微 人、當審判之日、將起而定斯世之罪、以其聞 約拿 勸言而悔改也、在此、尚有大於 約拿 者焉。</verse>
				<verse number="42">南方女王、當審判之日、將起而定斯世之罪、以其從地極而來、欲聽 所羅門 智慧之言、在此、尚有大於 所羅門 者焉。</verse>
				<verse number="43">邢鬼離人、即在無水之野地游行、尋覓安息之所、而不得。</verse>
				<verse number="44">乃曰、不如仍歸我所自出之屋、至於彼處、則見其中空閒、掃除潔淨、修飾整齊。</verse>
				<verse number="45">遂往帶比己尤惡之七鬼、入而居之、其人之後患、較前更甚矣。此奸惡之世、亦必如此。○</verse>
				<verse number="46">耶穌同眾言時、其母及其兄弟立於外、欲與之言、</verse>
				<verse number="47">有人告耶穌曰、爾母及爾兄弟立於外、欲與爾言。</verse>
				<verse number="48">耶穌答之曰、孰爲我母、孰爲我兄弟。</verse>
				<verse number="49">即伸手指門徒曰、爾觀我之母、我之兄弟。</verse>
				<verse number="50">凡遵我天父旨意行者、即我之兄弟、姊妹、及母矣。</verse>
			</chapter>
			<chapter number="13">
				<verse number="1">當日、耶穌自室中而出、坐於海邊。</verse>
				<verse number="2">有眾多之人、聚於其前、耶穌乃登舟而坐、眾皆立於岸。</verse>
				<verse number="3">耶穌多用比喻與之講道、曰、有播種者、出而播種、</verse>
				<verse number="4">播之時、有落於道旁者、鳥雀來食之。</verse>
				<verse number="5">有落於土薄有石之地者、土既淺薄、發苗甚速、</verse>
				<verse number="6">日出曝之、以其無根即枯槁矣。</verse>
				<verse number="7">有落於荆棘中者、荆棘長起、遮蔽其苗矣。</verse>
				<verse number="8">有落於肥地者、結實、有百倍者、有六十倍者、有三十倍者。</verse>
				<verse number="9">凡有耳可聽者、皆當聽焉。○</verse>
				<verse number="10">門徒進前、問耶穌曰、對眾言、爲何用比喻。</verse>
				<verse number="11">耶穌答曰、蓋天國之奧、惟賜與爾知、不賜與彼知。</verse>
				<verse number="12">凡有者、必多與之、使之有餘、無有者、並其所有亦奪之。</verse>
				<verse number="13">我向伊等用比喻而言、以其視亦弗見、聽亦弗聞、總不省悟。</verse>
				<verse number="14">伊等正應 以賽亞 之豫言曰、爾將來聽之亦不省悟、見之亦不明曉、</verse>
				<verse number="15">蓋斯民心內愚頑、掩耳不聽、閉目不視、恐目有見、耳中聞、心有省悟悔改、而我即醫之、</verse>
				<verse number="16">爾之目福矣、以其見之也、爾之耳福矣、以其聞之也。</verse>
				<verse number="17">我誠告爾、從前多有先知義人、欲見爾所見、而不得見、欲聞爾所聞、而不得聞。</verse>
				<verse number="18">故播種之喻、爾當聽之。</verse>
				<verse number="19">凡聞天國之道不明曉、彼兇惡者、將所播於其心者奪之、此即播於道旁者也。</verse>
				<verse number="20">播於有石之地者、即人聞道、當時歡受、</verse>
				<verse number="21">但以其心內無根亦止暫時、及至爲道遇難受害、則厭之矣。</verse>
				<verse number="22">播於荆棘中者、即人聞道、後爲世上之思慮、貨財之迷惑、遮蔽其道、不能結實。</verse>
				<verse number="23">播於肥地者、即人聞道能明、其結實有百倍者、有六十倍者、有三十倍者。○</verse>
				<verse number="24">耶穌又設一比喻、謂眾曰、天國如人播美種於田、</verse>
				<verse number="25">睡時、仇敵來、播稗種於麥中而去。</verse>
				<verse number="26">至長苗結穗時、稗亦發生。</verse>
				<verse number="27">田主之僕、來告之曰、主歟、爾非播美種於田乎、如何有此稗乎。</verse>
				<verse number="28">主人曰、此乃仇敵所爲、僕人曰。爾欲我往拔除乎。</verse>
				<verse number="29">主人曰、不欲、恐拔稗、麥亦拔出、</verse>
				<verse number="30">容斯二者並長、以待收割、至收割時、我語割麥者、先拔除其稗、束之以待焚燒、後則收麥於倉。○</verse>
				<verse number="31">又設一喻謂眾曰、天國如一粒芥種、被人種於田、</verse>
				<verse number="32">此乃百種中最小者、迨至長成、大於諸菜、成樹、空中鳥雀飛來、棲於其枝。○</verse>
				<verse number="33">又向之設一喻曰、天國如麫酵、婦人取而置之三斗麪中、麪遂皆發起矣。</verse>
				<verse number="34">此皆耶穌用比喻向眾所言、非用比喻、則不向之言、</verse>
				<verse number="35">正應先知之言云、我開口即用喻言、將創世以來所隱藏者講明之。○</verse>
				<verse number="36">當時、耶穌散眾、入室、門徒來曰、請將田稗之喻、爲我解之。</verse>
				<verse number="37">耶穌曰。播美種者、人子也、田地、世界也、</verse>
				<verse number="38">美種、天國之子民也、稗、兇惡之種類也、</verse>
				<verse number="39">播稗種之仇敵、魔鬼也。收割之時、世界末日也、收割者、天使也。</verse>
				<verse number="40">聚集稗、用火焚燒、世界末日、亦必如此。</verse>
				<verse number="41">人子必遣其使者、將凡陷人於罪、與爲惡者、自其國中揀出、</verse>
				<verse number="42">投之於火爐、在彼、必將哀哭切齒矣。</verse>
				<verse number="43">彼時、義人在其父之國中、光彩如日、凡有耳可聽者、皆當聽焉。○</verse>
				<verse number="44">天國又如寶物藏於田間、人遇見、則隱祕之、歡然賣其所有。購買此田。○</verse>
				<verse number="45">天國又如商人尋覓美珠。</verse>
				<verse number="46">遇一重價者、即往賣其所有、購買此珠、○</verse>
				<verse number="47">天國又如網布於海、聚集各種水族、</verse>
				<verse number="48">既已滿盈、人即牽至岸邊、坐而揀擇美者收於器、不美者棄之。</verse>
				<verse number="49">世界末日亦然、天使將出、自義人中分別惡人、</verse>
				<verse number="50">投之於火窰、在彼必將哀哭切齒矣。○</verse>
				<verse number="51">耶穌問門徒曰、所言、爾皆明曉乎。對曰、主、我皆明曉。</verse>
				<verse number="52">耶穌曰、故凡讀書人、學問能通天國道理者、即如家主、自其庫中取新舊之物。○</verse>
				<verse number="53">耶穌講畢此諸喻、遂離彼地、</verse>
				<verse number="54">歸於家鄉、在會堂訓誨彼處之人、眾皆驚異曰、此人何以有此智慧、有此異能乎。</verse>
				<verse number="55">彼非木匠之子耶、其母非名 馬利亞 耶、其兄弟非 雅各 、 約西 、 西門 、 猶大 耶。</verse>
				<verse number="56">非姊妹非皆居於我等之地耶、此人何以能如此乎。</verse>
				<verse number="57">於是伊等皆厭棄耶穌、耶穌謂之曰、自來先知、除本地本家之外、未有不被人尊敬者。</verse>
				<verse number="58">耶穌因伊等不信、即在彼處不多行奇事矣。</verse>
			</chapter>
			<chapter number="14">
				<verse number="1">其時、分封之王 希律 、聞耶穌之名、</verse>
				<verse number="2">乃謂其臣曰、此必施洗之 約翰 、從死中復活、故能行此諸奇事。</verse>
				<verse number="3">先是 希律 爲其兄弟 腓力 之妻、 希羅底 之故、執 約翰 收之於獄。</verse>
				<verse number="4">蓋 約翰 曾諫 希律 曰、爾娶此婦、不合理也。</verse>
				<verse number="5">希律 即欲殺之、但懼百姓、因百姓、尊 約翰 爲先知。</verse>
				<verse number="6">恰遇 希律 誕辰、 希羅底 之女、跳舞於眾前、 希律 喜悅。</verse>
				<verse number="7">遂發誓、許以隨其所求而賜之。</verse>
				<verse number="8">女受其母囑託、乃求 希律 曰、請將施洗 約翰 之頭、盛於盤賜我。</verse>
				<verse number="9">王則憂、奈已發誓、且同席者皆在前、乃命與之。</verse>
				<verse number="10">差人至獄、斬 約翰 。</verse>
				<verse number="11">置其首於盤、付與女、女送與其母。</verse>
				<verse number="12">約翰 門徒來收其屍、葬埋之、遂往告耶穌。○</verse>
				<verse number="13">耶穌聞其事、遂登舟離其地、獨往曠野、眾人聞之、皆自各城步行隨之。</verse>
				<verse number="14">耶穌出、見多人、即憐憫之。醫愈其中有病者。</verse>
				<verse number="15">天將晚、門徒進前曰、此乃野地、天已晚矣、請散眾人、使往村中購買食物．</verse>
				<verse number="16">耶穌曰、勿用彼去、爾與之食可也。</verse>
				<verse number="17">門徒曰、我等在此、祗有五餅。二魚。</verse>
				<verse number="18">耶穌曰、取來與我。</verse>
				<verse number="19">遂命眾坐於草地。取五餅二魚、望天祝謝、擘餅、遞與門徒、門徒分與眾人。</verse>
				<verse number="20">眾皆食飽、收拾所餘之碎餅、盛滿十二筐。</verse>
				<verse number="21">食之者、除婦人小子。約有五千。○</verse>
				<verse number="22">耶穌欲遣散眾人、即促門徒登舟先渡至彼岸。</verse>
				<verse number="23">眾人散後、耶穌獨自登山祈禱、天已昏黑、惟有耶穌一人在彼。</verse>
				<verse number="24">船在海中、因風不順、被浪搖撼、</verse>
				<verse number="25">夜間四更時、耶穌行於海面、往就門徒。</verse>
				<verse number="26">門徒見耶穌行於海面、驚曰、此必怪物、遂恐懼呼叫。</verse>
				<verse number="27">耶穌急謂之曰、爾放心、是我、勿懼。</verse>
				<verse number="28">彼得 對曰、主、果爲爾、則令我從水面行至爾前。</verse>
				<verse number="29">耶穌曰、爾來。 彼得 乃自舟而下、行於水面、欲至耶穌前。</verse>
				<verse number="30">但見風甚大、則懼、將沉於水、呼曰、主救我。</verse>
				<verse number="31">耶穌即伸手援之、曰、爾小信者、何故疑耶。</verse>
				<verse number="32">一登舟、風則息矣。</verse>
				<verse number="33">在舟之人、皆來拜耶穌、曰、爾真乃 神之子也。○</verse>
				<verse number="34">耶穌與門徒渡海、至於 革尼撒勒 地。</verse>
				<verse number="35">其地之人識耶穌、乃遣人往周圍之地報信、有人攜帶彼處所有病者、來見耶穌、</verse>
				<verse number="36">但求耶穌準捫其衣繸凡捫之者、皆愈矣。</verse>
			</chapter>
			<chapter number="15">
				<verse number="1">彼時、有 耶路撒冷 之士子、與法利賽人、來見耶穌曰、</verse>
				<verse number="2">爾門徒何以犯古人所傳之遺規、食時不洗手乎。</verse>
				<verse number="3">耶穌答曰、爾何因古傳之遺規、而犯 神之誡乎。</verse>
				<verse number="4">神命曰、當孝敬父母。又曰、咒駡父母者、必當治死之。</verse>
				<verse number="5">爾反曰、人若向父母云、我所當奉爾者、已作禮物、</verse>
				<verse number="6">後不孝敬父母、可也。是即爾守所傳之遺規、廢 神之誡矣。</verse>
				<verse number="7">偽善者歟、 以賽亞 指爾而言之豫言、誠是、彼云、</verse>
				<verse number="8">斯民用口親我、用唇尊我、其心則遠離我。</verse>
				<verse number="9">彼以人所命者爲道而訓人、故拜我亦徒然也。</verse>
				<verse number="10">耶穌召眾來、謂之曰、爾當聽、當明曉。</verse>
				<verse number="11">非入口者能汚人、乃出口者能汚人。</verse>
				<verse number="12">門徒進前曰、法利賽人聞此言、大不喜悅、爾知之乎。</verse>
				<verse number="13">耶穌答曰、凡栽種之物、若非我天父栽種者、必拔其根。</verse>
				<verse number="14">姑且由之、彼乃瞽引瞽者、瞽引瞽、二人必皆陷於坑矣。</verse>
				<verse number="15">彼得 曰、請將此比喻、爲我等講明。</verse>
				<verse number="16">耶穌曰、爾等尚不明乎、</verse>
				<verse number="17">豈不知凡入口者、運化於腹內、終必落於厠中乎、</verse>
				<verse number="18">惟出口者、乃從心而發、斯能汚人也。</verse>
				<verse number="19">即如惡念、兇殺、姦淫、苟合、盜竊、妄證、謗讟、</verse>
				<verse number="20">此皆從心而發者、皆能汚人、若不洗手而食、不能汚人也。○</verse>
				<verse number="21">耶穌離彼地、入於 推羅   西頓 境內．</verse>
				<verse number="22">有一 迦南 婦人、自此地而出、大聲求耶穌曰、主、 大衞 之子孫、憐憫我、我女爲鬼所附、甚苦、</verse>
				<verse number="23">耶穌一言不答、門徒進前求耶穌曰、彼在我後呼求、請遣之去、</verse>
				<verse number="24">耶穌答曰、我奉差遣而來、但爲 以色列 族迷失之羊。</verse>
				<verse number="25">婦人來拜耶穌曰、求主拯救。</verse>
				<verse number="26">耶穌答曰、以子女之餅投於狗、不可也。</verse>
				<verse number="27">婦人曰、主言甚是、但狗亦食其主人案下所遺之零碎。</verse>
				<verse number="28">耶穌曰、婦人、爾之信大矣、照爾所願者、與爾成之。自此時、其女已愈矣。○</verse>
				<verse number="29">耶穌離彼、至 加利利 海邊、登山而坐、</verse>
				<verse number="30">有眾多之人至其前、攜帶跛者、瞽者、瘖者、殘疾者、及各種病人、置於耶穌足前、耶穌皆醫愈之。</verse>
				<verse number="31">眾人見瘖者能言、殘疾者痊愈、跛者能行、瞽者能見、甚覺奇異、即歸榮與 以色列 之 神。○</verse>
				<verse number="32">耶穌召門徒來、曰、我憐憫此眾人、伊等已偕我三日、今無所食、我不願使之饑餓而去、恐其在路疲乏。</verse>
				<verse number="33">門徒曰、我等在曠野、從何得此多餅、使此多人食飽乎。</verse>
				<verse number="34">耶穌曰、爾有多少餅。曰、有七、尚有數尾小魚。</verse>
				<verse number="35">耶穌遂命眾人坐於地。</verse>
				<verse number="36">乃取七餅。及數魚、祝謝、擘而遞與門徒、門徒分與眾人。</verse>
				<verse number="37">眾人皆食飽、收拾所餘之碎餅、盛滿七籃。</verse>
				<verse number="38">食之者、婦人孩童而外、共有四千人。</verse>
				<verse number="39">耶穌遣散眾人、登舟來至 抹大拉 境內。</verse>
			</chapter>
			<chapter number="16">
				<verse number="1">法利賽及撒都該人、來試探耶穌、請耶穌自天顯奇蹟與之觀。</verse>
				<verse number="2">耶穌答曰、暮時天有紅光、爾即云天必晴、</verse>
				<verse number="3">朝時天紅而又黑、爾即云今日必有風雨、偽善者歟、天之氣色、爾尚能辨明、反不能明此時之奇蹟乎。</verse>
				<verse number="4">奸惡世代、欲觀奇蹟、除先知 約拏 奇蹟之外、再無奇蹟與爾觀、耶穌遂離之而去。○</verse>
				<verse number="5">門徒渡至彼岸、忘攜餅。</verse>
				<verse number="6">耶穌謂之曰、爾謹防法利賽及撒都該人之酵。</verse>
				<verse number="7">門徒彼此議論曰、此蓋爲我等未攜餅也。</verse>
				<verse number="8">耶穌知之、即謂之曰。爾等小信者、何因未曾攜餅、而彼此議論乎。</verse>
				<verse number="9">爾尚不悟乎、五餅分與五千人、又收拾幾筐碎餅、爾不記憶乎、</verse>
				<verse number="10">七餅分與四千人、又收拾幾籃碎餅。爾不記憶乎、</verse>
				<verse number="11">我謂爾曰、謹防法利賽及撒都該人之酵、此非指餅而言、爾何不明耶。</verse>
				<verse number="12">於是門徒始悟耶穌非言謹防餅之酵、乃指法利賽撒都該人之道。○</verse>
				<verse number="13">耶穌至 該撒利亞   腓立比 境內。問門徒曰、人謂我人子爲誰。</verse>
				<verse number="14">門徒曰、有人謂爲施洗之 約翰 、有人謂爲 以利亞 、又有人謂爲 耶利米 、或爲先知之一。</verse>
				<verse number="15">耶穌曰、爾等謂我爲誰。</verse>
				<verse number="16">西門彼得 對曰、爾爲基督、乃永生 神之子。</verse>
				<verse number="17">耶穌曰、 西門   巴爾約拏 、爾有福矣、因此言非世上之人指示爾者、乃我在天之父指示爾者。</verse>
				<verse number="18">我又語爾、爾乃 彼得 、 我必立我之教會於此磐石上、陰間之權、不能勝之。</verse>
				<verse number="19">我且必將天國之鑰賜爾、凡爾在地所捆縛者、在天亦必捆縛、在地所釋放者、在天亦必釋放。</verse>
				<verse number="20">於是耶穌戒門徒、不可告人言彼爲基督。○</verse>
				<verse number="21">從此耶穌指示門徒、己必須上 耶路撒冷 、在彼受長老祭司長讀書人多苦、且被殺害、第三日復活。</verse>
				<verse number="22">彼得 牽至側、諫曰、主、此萬不可、且不至於如此。</verse>
				<verse number="23">耶穌轉而謂 彼得 曰、 撒但 退去、爾乃阻我者、爾不體 神之意、惟體人之意。</verse>
				<verse number="24">其時。耶穌謂門徒曰、有人欲從我、即當克己、負十字架而從我。</verse>
				<verse number="25">凡欲保全生命者、必失喪生命、 爲我而喪生命者、必得生命。</verse>
				<verse number="26">人若得盡天下之利而喪生命、有何益哉、人將以何者抵生命乎。</verse>
				<verse number="27">人子將得天父之榮、同其眾天使降臨、彼時、必照各人所行而報之。</verse>
				<verse number="28">我誠告爾。立於此地者、有人在未死以前、必得見人子降臨於其國。</verse>
			</chapter>
			<chapter number="17">
				<verse number="1">過六日、耶穌攜 彼得 、 雅各 、與 雅各 之兄弟 約翰 、潛登高山、</verse>
				<verse number="2">耶穌在伊等面前、改變形像、其面明亮如日、衣裳潔白放光。</verse>
				<verse number="3">忽有 摩西 、 以利亞 、顯現於伊等前、與耶穌言。</verse>
				<verse number="4">彼得 謂耶穌曰、主、我等在此最好、爾若肯、我等即在此建三廬、一爲爾。一爲 摩西 、一爲 以利亞 。</verse>
				<verse number="5">正言間、有光明之雲、遮護伊等、有聲出自雲中曰、此乃我之愛子、我所喜悅者、爾等宜聽之。</verse>
				<verse number="6">門徒聞之、遂俯伏在地、甚爲恐懼。</verse>
				<verse number="7">耶穌進前撫之曰、爾起、勿懼。</verse>
				<verse number="8">門徒舉目而觀、不見一人、惟耶穌在焉。○</verse>
				<verse number="9">下山之時、耶穌謂門徒曰、人子尚未從死復活、爾勿以所見者告人。</verse>
				<verse number="10">門徒問耶穌曰、讀書人何言 以利亞 必先來。</verse>
				<verse number="11">耶穌答曰、 以利亞 自然先來、整理萬事。</verse>
				<verse number="12">我告爾、 以利亞 已來、而人不之識、竟任意待之。如此、人子亦將受其害。</verse>
				<verse number="13">門徒至此、方悟耶穌所言、乃指施洗 約翰 ．○</verse>
				<verse number="14">耶穌與門徒至於眾中、有人來至耶穌前、跪而言曰、</verse>
				<verse number="15">主憐恤我子、彼患癲癇之病甚苦、屢跌於火、屢跌於水。</verse>
				<verse number="16">我攜之就爾門徒、伊等不能醫之。</verse>
				<verse number="17">耶穌答曰、此悖逆不信之世代、我在爾中至幾時、我忍耐爾至幾時乎、可攜至我前。</verse>
				<verse number="18">耶穌指斥鬼、鬼即出、其人之子、立時愈矣。</verse>
				<verse number="19">門徒潛就耶穌曰、我等不能逐其鬼、何耶。</verse>
				<verse number="20">耶穌曰、因爾不信、我誠告爾、爾若有芥種大之信心、即命此山、從此處遷移於彼處、亦必遷移、且爾無一不能作之事矣。</verse>
				<verse number="21">至於此類之鬼、若不祈禱禁食、則不能逐之出。○</verse>
				<verse number="22">耶穌與門徒周流 加利利 時、謂門徒曰、人子將被賣於人手、且被伊等殺害、第三日必復活。</verse>
				<verse number="23">門徒遂甚憂愁。○</verse>
				<verse number="24">至 迦百農 、有爲聖殿收稅者來、問 彼得 曰、爾師納稅否。</verse>
				<verse number="25">彼得 曰、納稅． 彼得 進屋、耶穌先問之曰、 西門 、爾意若何、世上君王、向誰徵收關稅丁稅乎、向己之子乎、抑向外人乎。</verse>
				<verse number="26">彼得 曰、向外人徵收。耶穌曰、若然、則爲子者可免稅矣。</verse>
				<verse number="27">但恐致其不喜悅、爾姑往海邊釣魚、將先釣之魚取來、開其口、可得一銀錢、持而與彼、作爾我之稅銀。</verse>
			</chapter>
			<chapter number="18">
				<verse number="1">彼時、門徒進前問耶穌曰、在天國中孰爲大。</verse>
				<verse number="2">耶穌招一孩童來、使其立於當中、</verse>
				<verse number="3">曰、我誠告爾、爾若不改變氣質、不像孩童、則必不能入天國。</verse>
				<verse number="4">故凡自卑、似此孩童者、彼在天國、即爲至大。</verse>
				<verse number="5">凡爲我之名、接一似此孩童者。即接我也。</verse>
				<verse number="6">凡使此信我之一小子陷於罪者、此人反不如有人將磨石繫其頸、沉之於深海。</verse>
				<verse number="7">禍哉斯世、因有陷人於罪之端也、陷人於罪、固難免之事、惟陷人於罪之人、有禍耳。</verse>
				<verse number="8">儻爾一手一足陷爾於罪、即砍而棄之、甯缺一手一足進入永生、強如有兩手兩足投於永火。</verse>
				<verse number="9">儻爾之眼陷爾於罪、即剜而棄之、甯缺一眼進入永生、強如有兩眼投於地獄之火。○</verse>
				<verse number="10">爾須小心、不可輕視此小子之一、我告爾、伊等之天使在天、常見我天父之面。</verse>
				<verse number="11">人子來、特爲救喪亡之人。</verse>
				<verse number="12">比如一人有百羊、迷失其一、爾意如何、其人豈不姑捨此九十九羊、而往山中尋彼迷失之羊乎。</verse>
				<verse number="13">如若尋見、我誠告爾、彼爲此一羊歡喜、比爲未曾迷失之九十九羊歡喜尤大。</verse>
				<verse number="14">如此、爾天父亦不願此小子迷失其一。○</verse>
				<verse number="15">儻爾兄弟得罪爾、爾即於無人處責之、彼若聽從、即爾救爾之兄弟矣。</verse>
				<verse number="16">若不聽從、爾即帶一二人同去、因無論何事、必憑二三人之口爲證、方能定局。</verse>
				<verse number="17">若不聽從伊等、即告於教會、若不聽從教會、即視之如外邦人、與稅吏同等。</verse>
				<verse number="18">我誠告爾、凡爾在地所捆縛者、在天亦必捆縛、在地所釋放者、在天亦必釋放。</verse>
				<verse number="19">我又告爾、若爾中有二人、在地上同心合意求何事、我在天之父、必爲之成全。</verse>
				<verse number="20">因無論在何處、有二三人奉我之名聚會、我必在彼中間。○</verse>
				<verse number="21">彼時、 彼得 進前問耶穌曰、主兄弟得罪我、我當恕之幾次、至七次可乎。</verse>
				<verse number="22">耶穌曰、我言非至七次、乃至七十之七次耳。</verse>
				<verse number="23">天國如君王、將與其僕算帳。</verse>
				<verse number="24">算之時、有攜一欠千萬銀者進前、</verse>
				<verse number="25">因其無力償還、其主人命將彼與彼之妻室子女、及其所有者、變賣賠還。</verse>
				<verse number="26">僕人俯伏拜之曰、請主寬容我、將來我必皆還清。</verse>
				<verse number="27">主人即憐恤之、將其釋放、且豁免其債。</verse>
				<verse number="28">此僕出、遇一同伴、欠己十金、遂執之、扼其喉、曰、爾將欠我者還我。</verse>
				<verse number="29">其同伴俯伏於其前、求之曰、請爾寬容我、將來我必皆還清。</verse>
				<verse number="30">彼不應允、即將其下監、俟其還清所欠之債。</verse>
				<verse number="31">其眾同伴、見其所爲、甚不喜悅以此事告其主人。</verse>
				<verse number="32">主人呼之至前、曰、惡奴、爾求我、我即將爾所欠者盡豁免。</verse>
				<verse number="33">爾不當憐恤爾之同伴、似我憐恤爾乎。</verse>
				<verse number="34">主人即發怒、將其交於獄官、俟其還清所欠之債。</verse>
				<verse number="35">爾等各人、若不誠心饒恕兄弟之過犯、我天父亦必如此待爾矣。</verse>
			</chapter>
			<chapter number="19">
				<verse number="1">耶穌講畢此言、遂離 加利利 至 猶太 境 約但 河外。</verse>
				<verse number="2">有群眾隨之、耶穌在彼、醫愈其中之病人。○</verse>
				<verse number="3">有法利賽人來試耶穌曰、人無論何故、皆可休妻乎。</verse>
				<verse number="4">耶穌曰、造萬物之主、始初造人、乃造一男一女、</verse>
				<verse number="5">且曰、因此、人當離父母、與妻如膠似漆、二人成爲一體、此經爾未之讀耶。</verse>
				<verse number="6">如此、夫妻非爲二人、乃一體也。是故 神所配合者、人不可分之。</verse>
				<verse number="7">法利賽人曰、如此、 摩西 又何故命我、立休書方可休妻乎。</verse>
				<verse number="8">耶穌曰、 摩西 因爾等心太忍、故容爾等休妻、但始初非若此也。</verse>
				<verse number="9">我告爾、若非爲淫故、休妻另娶、即犯姦淫也、有人娶被休之婦、亦犯姦淫。</verse>
				<verse number="10">門徒向耶穌曰、人與其妻既若此、反不如不娶也。</verse>
				<verse number="11">耶穌曰、人不能皆聽此言、惟有稟賦此情性者、方能聽之。</verse>
				<verse number="12">蓋有生而閹者、有被人閹割者、有爲天國自己不娶者。此言誰能聽、誰則聽之。○</verse>
				<verse number="13">其時、有人帶孩童來見耶穌、求耶穌按手於其上、爲之祈禱、門徒責之。</verse>
				<verse number="14">耶穌曰、容孩童來就我、無庸禁止、蓋在天國者、正似此孩童之輩。</verse>
				<verse number="15">耶穌即按手於其上、離其地而去。○</verse>
				<verse number="16">有一少年人、進前謂耶穌曰、良善之夫子、我當行何善、方能得永生。</verse>
				<verse number="17">耶穌曰、爾爲何稱我爲良善。除 神外、無一良善者、爾欲進永生、即當守誡命。</verse>
				<verse number="18">少年人曰、是何誡命。耶穌曰、即勿殺人、勿姦淫、勿偷盜、勿妄證、</verse>
				<verse number="19">孝敬父母、愛人如己。</verse>
				<verse number="20">少年人曰、凡此誡命、我自幼皆遵守矣、尚有何缺欠乎。</verse>
				<verse number="21">耶穌曰、爾欲作完全人、去賣盡爾之所有、賙濟貧人、即必有財寶於天、爾尚當來從我。</verse>
				<verse number="22">少年人聞此言、即憂愁而去、蓋彼財產甚多。○</verse>
				<verse number="23">於是耶穌向門徒曰。我誠告爾、富者進天國、難矣。</verse>
				<verse number="24">我又告爾、駝穿鍼眼、比富者進 神之國尚易也。</verse>
				<verse number="25">門徒聞之、甚詫異、曰、如此、誰能得救乎。</verse>
				<verse number="26">耶穌視之曰、在人固不能、在 神則無所不能也。</verse>
				<verse number="27">彼得 曰、我等已捨棄一切所有而從爾、將何所得乎。</verse>
				<verse number="28">耶穌曰、我誠告爾、爾等隨從我者、至萬物復興時、人子坐於榮耀之寶座、爾等亦將坐於十二位上、審問 以色列 十二支派之人。</verse>
				<verse number="29">凡爲我之名、舍棄家宅、兄弟、姊妹、父母、妻室、子女、田產者、必受福百倍、且得永生。</verse>
				<verse number="30">然多有在前者將在後、在後者將在前矣。</verse>
			</chapter>
			<chapter number="20">
				<verse number="1">天國如家主、朝出雇人、進葡萄園作工、</verse>
				<verse number="2">與工人講定、一日一錢銀、遂遣之進葡萄園。</verse>
				<verse number="3">巳初時又出、見又有人閒立於街、</verse>
				<verse number="4">遂向之曰、爾等亦進葡萄園、我所當與者、必與爾等、其人亦即進去。</verse>
				<verse number="5">晌午及申初時出、亦如此行。</verse>
				<verse number="6">酉初時出、見又有閒立之人、即問之曰、爾爲何終日在此閒立。</verse>
				<verse number="7">對曰、因無人雇我。家主曰、爾等亦往葡萄園、所當給者、爾必得之。</verse>
				<verse number="8">至晚、園主謂管家曰、喚眾工人來、與之工錢、從後來者起、至先來者止。</verse>
				<verse number="9">酉初所雇之人來。各得一錢銀。</verse>
				<verse number="10">先雇者亦來、以爲己必多得、誰知亦各得一錢銀。</verse>
				<verse number="11">受之、則向主人發怨言曰、</verse>
				<verse number="12">我等終日負苦受熱、彼後來者。祗作半時之工、爾竟使之與我等相同乎。</verse>
				<verse number="13">主人謂彼中一人曰、友乎、我不負爾、我與爾講定工價、非一錢銀乎。</verse>
				<verse number="14">爾持屬爾者而去我與此後來者、同乎與爾、乃我自願如此者。</verse>
				<verse number="15">我之物、不可隨我之意而用乎、我作善人、爾即怒目相視乎。</verse>
				<verse number="16">此即在後者將在前、在前者將在後也、蓋被召者多、而蒙選者少也。○</verse>
				<verse number="17">耶穌上 耶路撒冷 時、在途中、暗召十二門徒來、謂之曰、</verse>
				<verse number="18">我等往 耶路撒冷 、人子將被賣與祭司長並讀書人、彼必定其死罪、</verse>
				<verse number="19">解交外邦人、受凌辱、鞭打、被釘於十字架、三日彼必復活。○</verse>
				<verse number="20">彼時、 西庇太 之子之母、攜其二子、進前、拜耶穌、欲求一事。</verse>
				<verse number="21">耶穌曰、爾所欲者、何也。對曰、在爾國中、許我此二子、一坐於爾左、一坐於爾右。</verse>
				<verse number="22">耶穌曰、爾等所求者、爾等不知、我將飲之杯、爾等能飲乎、我將受之洗、爾等能受乎、對曰、我等能。</verse>
				<verse number="23">耶穌曰、我將飲之杯、爾亦必飲之、我所受之洗、爾亦必受之、但坐於我之左右、非我所可賜、我父爲誰備之、即賜與誰。</verse>
				<verse number="24">十門徒聞之、甚不悅此兄弟二人。</verse>
				<verse number="25">耶穌召門徒來曰、外邦人有君王管束、有大臣轄制、此乃爾所知者。</verse>
				<verse number="26">但爾等不可如此、爾中誰欲爲大、即宜服事爾。</verse>
				<verse number="27">誰欲居首位、即當作爾之僕、</verse>
				<verse number="28">正如人子來、非欲受人服事、乃欲服事人、且欲捨命代眾贖罪。○</verse>
				<verse number="29">出 耶利哥 時、多人隨之。</verse>
				<verse number="30">有二瞽者、坐於路旁、聞耶穌經過、遂大聲呼曰、主、 大衞 之子孫、憐恤我等。</verse>
				<verse number="31">眾人責之、禁其喧嘩。二人愈呼曰、主、 大衞 之子孫、憐恤我等。</verse>
				<verse number="32">耶穌止步、呼之來、謂之曰、欲我爲爾何作。</verse>
				<verse number="33">瞽者曰、主、我等欲眼能視。</verse>
				<verse number="34">耶穌憐之、一摸其眼、眼即能視矣、二人於是隨從耶穌。</verse>
			</chapter>
			<chapter number="21">
				<verse number="1">耶穌與門徒將近 耶路撒冷 先至附近 橄欖 山之 伯法其 、耶穌即遣二門徒、</verse>
				<verse number="2">曰、爾往對面之村、必見彼處繫一驢、又有一驢駒、爾解之、牽來就我。</verse>
				<verse number="3">倘有人問爾、即曰主欲用之、彼必容爾牽來。</verse>
				<verse number="4">此事正應先知之言曰、當告 郇 民曰、爾之王臨爾。</verse>
				<verse number="5">和平而騎驢、後隨一驢駒。</verse>
				<verse number="6">門徒遂往、遵耶穌所命而行、</verse>
				<verse number="7">牽驢與驢駒來、將己之衣、搭於其上、扶耶穌騎之。</verse>
				<verse number="8">大眾之人、有將衣服鋪於路者、有伐樹枝鋪於路者、</verse>
				<verse number="9">且前行後從之眾人、皆大聲呼曰、 大衞 之子孫和散那、 奉主名來者、乃當稱頌者、在至上之處、當稱和散那。</verse>
				<verse number="10">耶穌進 耶路撒冷 、合城之人皆驚動、曰。此爲誰。</verse>
				<verse number="11">眾曰、此乃 加利利   拿撒勒 之先知耶穌。○</verse>
				<verse number="12">耶穌進 神之殿。將其中貿易者、皆趕逐之、推倒兌換銀錢者之桌、與賣鴿者之凳、</verse>
				<verse number="13">謂之曰、經云、我之殿、必稱為祈禱之所、爾竟將此聖殿、當作盜賊之巢穴矣。</verse>
				<verse number="14">殿中有瞽者、跛者、至耶穌前、耶穌即醫之。</verse>
				<verse number="15">祭司長與讀書人、見耶穌所行之奇事、又見有孩童在殿中大聲稱讚曰、 大衞 之子孫和散那、伊等遂大不喜悅、</verse>
				<verse number="16">謂耶穌曰、彼所言者、爾聞之乎、耶穌曰、是經云、我必藉孩童並食乳嬰孩之口、完全讚美之言、爾未之讀耶。</verse>
				<verse number="17">耶穌即離彼處、出城、至 百大尼 、在彼住宿。○</verse>
				<verse number="18">次日、早晨進城時、耶穌饑餓。</verse>
				<verse number="19">見道旁一株無花果樹、進就之、樹上並無果實、祗有葉存、即向樹曰、自今以後、爾永不結果矣、無花果樹、立時枯乾。</verse>
				<verse number="20">門徒見之、驚異曰、無花果樹、何故立時枯乾乎。</verse>
				<verse number="21">耶穌答曰、我誠告爾、若爾有信心、不疑惑、非但能行似此無花果樹上之事、即命此山離此而投於海、亦必成之。</verse>
				<verse number="22">爾祈禱之時、若有信心、無論何求、必全得之。</verse>
				<verse number="23">耶穌上殿教訓人、祭司長與民間長老來問耶穌曰、爾用何權行此諸事、賜爾此權者誰乎。</verse>
				<verse number="24">耶穌答曰、我亦有一言問爾、爾若告我、我即告爾我用何權行此諸事。</verse>
				<verse number="25">約翰 之洗禮、從何而來、是從天上來耶、是從人間來耶。伊等私議曰、我若云從天上來、彼必問我曰、爾何不信之、</verse>
				<verse number="26">若云從人間來、我又懼斯民、蓋斯民皆以 約翰 爲先知。</verse>
				<verse number="27">遂答耶穌曰、我等不知。耶穌曰、我亦不告爾我用何權行此諸事。</verse>
				<verse number="28">耶穌又曰、一人有二子、先謂長子曰、我子、爾今日可往葡萄園作工。</verse>
				<verse number="29">長子曰、我不往、後又悔而往。</verse>
				<verse number="30">又就其次子、亦如此言、次子曰。父歟、我往、既又不往。</verse>
				<verse number="31">爾等思此二子、孰是遵父命者、眾答曰、長子、耶穌謂之曰、我誠告爾、稅吏與娼妓、必先爾而進 神之國。</verse>
				<verse number="32">緣 約翰 遵正道就爾、爾不信之、稅吏與娼妓信之、且爾已見此事、仍不悔改、不信之。○</verse>
				<verse number="33">爾等再聽一比喻、有一家主種葡萄園、周圍環之以籬、中間掘一壓酒處、又造一樓、租與農夫、即往他方而去。</verse>
				<verse number="34">結果之期既近、遣其僕就農夫收果。</verse>
				<verse number="35">農夫執其僕、打一、殺一、用石擊死一。</verse>
				<verse number="36">主人又遣他僕前往、人多於前、農夫仍如是待之。</verse>
				<verse number="37">後又遣其子就之、意彼必敬其子。</verse>
				<verse number="38">農夫見其子、遂彼此議曰、是乃彼之承業者、我等不如殺之、得其產業。</verse>
				<verse number="39">遂執之、推出葡萄園而殺之。</verse>
				<verse number="40">葡萄園主人至、將如何處治此農夫乎。</verse>
				<verse number="41">眾對曰、彼必誅滅此惡人、將葡萄園租與他農、能按時交果者。</verse>
				<verse number="42">耶穌謂眾曰、經云、工匠所棄之石、反作屋角之首石、此乃主成全之事、在我等目中、甚覺奇異、此經爾未之讀耶。</verse>
				<verse number="43">我是以告爾、 神之國、必自爾中奪之、賜與能結果之民。</verse>
				<verse number="44">凡落於此石上者、身體必碎、此石落於誰身、誰即被石壓爛。</verse>
				<verse number="45">祭司長與法利賽人、聞其比喻、即知其指己而言。</verse>
				<verse number="46">欲執之、而懼眾人、蓋眾人以耶穌爲先知。</verse>
			</chapter>
			<chapter number="22">
				<verse number="1">耶穌又用比喻謂眾曰、</verse>
				<verse number="2">天國猶如一王、為其子設娶親之筵、</verse>
				<verse number="3">遣其僕、往呼被召者赴席、人皆不肯來。</verse>
				<verse number="4">又遣他僕曰、爾告彼被召者曰、我筵已備、我之牛與肥畜已宰、百物齊全、爾等即來赴席。</verse>
				<verse number="5">眾皆不顧而去、一往田間。一往街市、</verse>
				<verse number="6">其餘之人、執其僕、凌辱之、殺之、</verse>
				<verse number="7">王聞之則怒、發兵滅此兇人、燒毀其城、</verse>
				<verse number="8">即謂僕曰、筵已備齊、但所召者不堪、</verse>
				<verse number="9">今爾可往通行之大路、無論遇誰、皆召來赴席。</verse>
				<verse number="10">僕人出至路上、凡所遇之人、不論善惡、皆領來、坐滿筵席。</verse>
				<verse number="11">王入觀坐席之人、見在彼有一人、未衣禮服。</verse>
				<verse number="12">即謂之曰、朋友、爾至此為何不衣禮服。其人默然。</verse>
				<verse number="13">王遂命僕人曰、捆縛此人之手足、將其棄於外面黑暗之地、在彼、必有哀哭切齒者矣。</verse>
				<verse number="14">蓋被召之人多、蒙選之人少。○</verse>
				<verse number="15">其時、法利賽人出而商議、欲就耶穌所言陷害之。</verse>
				<verse number="16">遂遣其徒、同 希律 一黨者、往見耶穌、曰、夫子、我等知爾為誠實者、亦誠實傳 神之道、待人不徇情、取人不論相貌。</verse>
				<verse number="17">請告我等、納稅與 該撒 、爾以為當否。</verse>
				<verse number="18">耶穌知其惡意、即曰、假冒為善者、為何試我、</verse>
				<verse number="19">取一納稅之銀錢、來與我觀。彼即取一銀錢來與耶穌。</verse>
				<verse number="20">耶穌謂之曰、此像與此號屬誰。</verse>
				<verse number="21">對曰、屬 該撒 、耶穌曰、然則 該撒 之物、歸與 該撒 、 神之物、歸與 神。</verse>
				<verse number="22">眾人聞之、甚以為希奇、即離耶穌而去。○</verse>
				<verse number="23">撒都該人、常言人死不能復活、彼時、其中有人來見耶穌曰、</verse>
				<verse number="24">夫子、 摩西 曰、人若死而無子、其弟即當娶其妻、生子承接其兄。</verse>
				<verse number="25">我等有兄弟七人居長者娶妻、死而無子、留其妻與弟、</verse>
				<verse number="26">第二、第三、直至第七、皆是如此。</verse>
				<verse number="27">後婦人亦死。</verse>
				<verse number="28">七人既皆娶之、至復活時、婦為七人中誰之妻乎。</verse>
				<verse number="29">耶穌答曰、爾誤矣、爾不明聖經、亦不曉 神之大能。</verse>
				<verse number="30">復活之後、人皆不娶不嫁、如 神之使者在天然。</verse>
				<verse number="31">論至人死復活、經上有 神諭爾之言、爾未之讀耶。</verse>
				<verse number="32">神曰、我乃 亞伯拉罕 之 神、 以撒 之 神、 雅各 之 神、 神非死人之 神、乃活人之 神。</verse>
				<verse number="33">眾人聽耶穌之訓、甚為驚異。○</verse>
				<verse number="34">法利賽人聞耶穌已塞撒都該人之口、即在彼聚集。</verse>
				<verse number="35">其中有一教法師、試耶穌曰。</verse>
				<verse number="36">夫子、律法所載之誡命、何為最大者。</verse>
				<verse number="37">耶穌曰、爾當盡心、盡性、盡意、愛主爾之 神、</verse>
				<verse number="38">此為首條最大者。</verse>
				<verse number="39">其次愛人如己、亦是如此、</verse>
				<verse number="40">此兩誡、乃律法並先知一切道理之總綱。○</verse>
				<verse number="41">法利賽人聚集之時、耶穌問之曰、</verse>
				<verse number="42">論至基督、爾以為如何、彼是誰之後裔乎。答曰、是 大衛 之後裔。</verse>
				<verse number="43">耶穌曰、如此、 大衛 被聖靈感動、何又稱基督為主、曰、</verse>
				<verse number="44">主向我主曰、坐於我右、待我使爾之仇、為爾之足凳。</verse>
				<verse number="45">大衛 既稱基督為主、基督何以又為 大衛 之後裔耶。</verse>
				<verse number="46">眾皆無言可答、從此日無人敢再問之矣。</verse>
			</chapter>
			<chapter number="23">
				<verse number="1">彼時、耶穌謂眾人與門徒曰、</verse>
				<verse number="2">讀書人與法利賽人、坐於 摩西 之位、</verse>
				<verse number="3">凡彼命爾遵守者、爾即當遵守、但不可效其行爲、蓋彼能言不能行也。</verse>
				<verse number="4">彼以難擔之重擔、束而放於人之肩上、己則一指亦不肯動。</verse>
				<verse number="5">其行事、皆爲使人見之、寬其佩戴之經文、長其衣裳之繸、</verse>
				<verse number="6">彼喜坐筵席之上座。會堂之高位、</verse>
				<verse number="7">歡喜人在街市與之請安、又歡喜人稱之曰夫子夫子、</verse>
				<verse number="8">但爾不可受夫子之稱、爾惟有一師尊、即基督、爾皆爲兄弟。</verse>
				<verse number="9">亦不可稱在地上之人爲父、爾惟有一父、即在天上之父。</verse>
				<verse number="10">亦不可受師尊之稱、爾惟有一師尊、即基督。</verse>
				<verse number="11">爾中誰欲爲大、誰即當作爾之僕、</verse>
				<verse number="12">蓋自高者必降卑、自卑者必升高也。○</verse>
				<verse number="13">爾假冒爲善之讀書人法利賽人禍矣、因爾在人前、關閉天國之門、己不入、有人欲入、爾亦不容其入。○</verse>
				<verse number="14">爾假冒爲善之讀書人法利賽人禍矣、因爾侵吞寡婦之財、假意作常常之祈禱、是以爾受罰必更重也。○</verse>
				<verse number="15">爾假冒爲善之讀書人法利賽人禍矣、因爾行遍千山萬水、引一人入教、既入教、又使之作地獄之人、倍多於爾。○</verse>
				<verse number="16">爾瞽目而領人者禍矣、爾曾云指殿而誓、無關緊要、指殿內之金而誓、則當謹守、</verse>
				<verse number="17">又愚又瞽者、何爲大、是金大、是使金成爲聖物之殿大。</verse>
				<verse number="18">爾又云。指壇而誓、無關緊要、指壇上之供物而誓、則當謹守。</verse>
				<verse number="19">又愚又瞽者、何爲大、是供物大、是使供物成爲聖物之壇大。</verse>
				<verse number="20">人若指壇而誓、即指壇與壇上一切之物而誓。</verse>
				<verse number="21">指殿而誓、即指殿與居於殿中者而誓。</verse>
				<verse number="22">指天而誓。即指 神之寶座、並坐於其上者而誓。○</verse>
				<verse number="23">爾假冒爲善之讀書人法利賽人禍矣、因爾將薄荷、茴香、芹菜、十分之一獻上、反將律法中最緊要之道、即公義仁愛誠實遺棄之、此乃當行者、彼亦不可遺棄者、</verse>
				<verse number="24">瞽目而領人者乎、蚊子爾即濾出、駱駝爾反吞下。○</verse>
				<verse number="25">爾假冒爲善之讀書人法利賽人禍矣、因爾洗淨杯盤之外面、裏面則盛滿搶奪與不義之物。</verse>
				<verse number="26">瞽目之法利賽人乎、先潔淨杯盤之裏面、外面自然亦潔淨矣。○</verse>
				<verse number="27">爾假冒爲善之讀書人法利賽人禍矣、因爾如修飾之墳墓、 外面美好、裏面則死人之骨、並各種污穢、</verse>
				<verse number="28">如此、爾外面在人前、似乎是善、裏面則裝滿假善與不法之事。○</verse>
				<verse number="29">爾假冒爲善之讀書人法利賽人禍矣、因爾建造先知之墳、修飾義人之墓、</verse>
				<verse number="30">又云、若我在我祖宗時、必不與彼同謀、殺害先知。</verse>
				<verse number="31">此即爾自證爲殺害先知之人之後代矣。</verse>
				<verse number="32">爾去滿盈爾祖宗之惡貫。</verse>
				<verse number="33">毒蛇之類歟、爾何能逃脫地獄之刑乎。</verse>
				<verse number="34">我差遣先知與賢人並讀書人、往就爾、此類人、將來有被爾殺害者、有被爾釘十字架者有被爾在會堂鞭打者、有被爾從此城追逼至彼城者。</verse>
				<verse number="35">如此、凡世上殺害義人之罪、皆必歸於爾即從殺害義人 亞伯 起、直至爾在殿壇中殺害 巴拉加 之子 撒加利亞 爲止。</verse>
				<verse number="36">我誠告爾、此眾罪皆歸於此世代矣。○</verse>
				<verse number="37">耶路撒冷 歟、 耶路撒冷 歟、爾常殺害先知、又用石擊死奉差遣而就爾者、我多次欲聚集爾子民、如母雞聚小雞於翅下然、但爾不願。</verse>
				<verse number="38">爾之家將變為荒場。</verse>
				<verse number="39">我告爾、自今以後、爾不得再見我、必待至爾云奉主名來者當稱頌之時矣。</verse>
			</chapter>
			<chapter number="24">
				<verse number="1">耶穌出聖殿、門徒進前、請其觀視殿宇。</verse>
				<verse number="2">耶穌謂之曰、爾見此殿宇乎、我誠告爾、在此處將來無一石留於一石之上、皆必被拆毀。○</verse>
				<verse number="3">耶穌坐於橄欖山上、門徒暗暗進前曰、請告我、何時有此事、爾降臨與世界之末日、有何豫兆。</verse>
				<verse number="4">耶穌曰、爾須小心、恐被人迷惑、</verse>
				<verse number="5">因將來有多人冒我名來、自稱基督、迷惑多人。</verse>
				<verse number="6">爾將來聞爭戰、並爭戰之風聲、不可懼怕、此事皆必有者、但末日尚未至耳。</verse>
				<verse number="7">民將攻擊民、國將攻擊國、饑荒、瘟疫、地震、各處皆有。</verse>
				<verse number="8">此皆爲災難之起首。</verse>
				<verse number="9">彼時、人必陷爾於患難、必殺爾、且爾將爲我名、被萬國人怨恨。</verse>
				<verse number="10">彼時、必有多人厭我之道、彼此互相陷害、互相怨恨。</verse>
				<verse number="11">有多多之假先知、起而迷惑多人。</verse>
				<verse number="12">因罪惡眾多、多人之愛心漸冷淡矣。</verse>
				<verse number="13">惟忍耐至終者、必將得救。</verse>
				<verse number="14">天國之福音、將傳遍天下、與萬民作證、然後末日臨至。○</verse>
				<verse number="15">爾見先知 但以理 所云、殘暴可憎之物、立於聖地、讀此經者、應當思想。</verse>
				<verse number="16">彼時、居於 猶太 國者、當逃於山上、</verse>
				<verse number="17">在屋上者、不可下而取家中之物、</verse>
				<verse number="18">在田間者、不可回而取衣服。</verse>
				<verse number="19">彼時、懷孕與乳養嬰孩之婦人有禍矣。</verse>
				<verse number="20">爾當祈禱、免致爾逃走時、遇冬日與安息日、</verse>
				<verse number="21">彼時、必有大災難、自創世以來、直至於今、未有如此之災難、後亦不能有。</verse>
				<verse number="22">若不減少其日期、即無一人得救、但爲揀選之人、其日期必將減少矣。</verse>
				<verse number="23">彼時、若有人告爾曰、基督在此、基督在彼、不可信之。</verse>
				<verse number="24">蓋假基督、假先知、將興起、施行大異跡、大奇事、若能迷惑揀選之人、則亦迷惑矣。</verse>
				<verse number="25">此事我皆豫告爾。</verse>
				<verse number="26">若有人謂爾曰、基督在曠野、爾勿出、曰、基督在嚴密之室、爾勿信之。</verse>
				<verse number="27">閃電自東方放光、即照至西方、人子降臨、亦是如此。</verse>
				<verse number="28">屍首在何處、鷹亦必聚於何處。○</verse>
				<verse number="29">此災難之後、日忽黑暗、月不放光、眾星自天墮落、天象皆將震動。</verse>
				<verse number="30">彼時、人子之兆、必現於天、地上各族之人、皆必哀哭、且見人子有大權大榮、駕天上之雲而來。</verse>
				<verse number="31">彼必遣其使者吹號筒、聲音甚大、將所揀選之民、從天邊四極、皆招集之。○</verse>
				<verse number="32">爾可以無花果樹爲喻、當樹枝柔嫩發葉之時、即知夏日將至矣。</verse>
				<verse number="33">爾見此諸兆亦即知彼時近矣、已在門前。</verse>
				<verse number="34">我誠告爾、此世代尚未過去、此諸事必皆成就。</verse>
				<verse number="35">天地必廢、我之言斷不能廢。</verse>
				<verse number="36">然而彼日彼時、無有人知、即天使亦不知惟有我父知之。</verse>
				<verse number="37">人子降臨、正如 挪亞 之時、</verse>
				<verse number="38">洪水以前、人照常飲食嫁娶、直至 挪亞 進方舟之日、</verse>
				<verse number="39">不知不覺、洪水來至、遂淹沒伊等、人子降臨、亦是如此。</verse>
				<verse number="40">彼時、有兩人在田間、收取一、遺棄一、</verse>
				<verse number="41">有二女推磨、亦收取一、遺棄一。</verse>
				<verse number="42">是故爾必當儆醒、因不知爾之主何時來至。</verse>
				<verse number="43">若家主預知幾更有賊來、自必儆醒、不至被賊穿穴進屋、此爲爾所知者。</verse>
				<verse number="44">是以爾亦當豫備、蓋爾不意之時、人子即至矣、</verse>
				<verse number="45">誰爲忠信聰明之僕、家主用之管理家人、按時而分糧乎。</verse>
				<verse number="46">主人回、見其如此辦事、此僕即有福矣。</verse>
				<verse number="47">我誠告爾、主人必用之管理全家事務。</verse>
				<verse number="48">倘彼惡僕心內云、我主人回來必遲、</verse>
				<verse number="49">遂打其同伴、又與酒醉者一同飲食、</verse>
				<verse number="50">在不意之日、不知之時、彼僕之主人必來、</verse>
				<verse number="51">從重處治之、驅之至假冒爲善者之地、與彼一同受刑、在彼、必有哀哭切齒者矣。</verse>
			</chapter>
			<chapter number="25">
				<verse number="1">彼時、天國比如十童女、持燈出迎新郎、</verse>
				<verse number="2">五聰明者、五愚拙者。</verse>
				<verse number="3">愚拙者持燈、不備油、</verse>
				<verse number="4">聰明者持燈、備油於器。</verse>
				<verse number="5">新郎來遲、伊等皆假寐而睡。</verse>
				<verse number="6">夜半有人呼云、新郎來矣、爾等出迎之。</verse>
				<verse number="7">眾童女皆起、各整其燈、</verse>
				<verse number="8">愚拙者、謂聰明者曰、我之燈將滅、請以爾之油分與我。</verse>
				<verse number="9">聰明者答曰、恐不足爾我之用、不如爾自往油房買之。</verse>
				<verse number="10">正買之時、新郎來至、備油之童女、同進筵席、門即關矣。</verse>
				<verse number="11">後其餘之童女至、曰、主歟、主歟、請與我開門。</verse>
				<verse number="12">答曰、我誠告爾、我不識爾。</verse>
				<verse number="13">如此、爾等務當儆醒、因不知人子何日何時臨至。○</verse>
				<verse number="14">天國又如一人將出外、喚眾僕人來、將所有之家財交付之。</verse>
				<verse number="15">按各人之才幹、有付五千銀者、有付二千者、有付一千者、主人遂行。</verse>
				<verse number="16">領五千者往貿易、又賺五千。</verse>
				<verse number="17">領二千者、又賺二千。</verse>
				<verse number="18">惟領一千者、掘地將主人之銀埋藏。</verse>
				<verse number="19">久之、主人歸、與僕算帳。</verse>
				<verse number="20">領五千者、又持贏餘之五千、進前曰、主交我五千、我又賺五千。</verse>
				<verse number="21">主人曰、俞、爾乃善良忠義之僕、爾既於小事有忠心、我將付爾大事管理、可進內與爾主人同享安樂。</verse>
				<verse number="22">領二千者亦來、曰、主交我二千、我又賺二千。</verse>
				<verse number="23">主人曰、俞、爾乃善良忠義之僕、爾既於小事有忠心、我將付爾大事管理．可進內與爾主人同享安樂。</verse>
				<verse number="24">領一千者來、曰、主、我知爾乃忍心之人、於未種之地收割、於未散之地聚斂、</verse>
				<verse number="25">故我恐懼、將爾之一千銀、埋藏於地、今將爾之本銀還爾。</verse>
				<verse number="26">主人答曰、爾乃懶惰之惡奴、既知我於未種之地收割、於未散之地聚斂、</verse>
				<verse number="27">即當將我之銀、放與兌換銀錢者、使我歸時、得本又得利。</verse>
				<verse number="28">可奪其一千、交與有十千者。</verse>
				<verse number="29">蓋凡有者、仍欲加之、使之有餘、無有者、並其所有而亦奪之。</verse>
				<verse number="30">將彼無用之僕、逐於外面黑暗之地、在彼必有哀哭切齒者矣。○</verse>
				<verse number="31">當人子顯榮、同眾聖天使降臨時、必坐於榮耀之寶座。</verse>
				<verse number="32">萬民皆聚集於其前、彼必將伊等分別之、如牧羊者分別綿羊山羊。</verse>
				<verse number="33">使綿羊在右、山羊在左。</verse>
				<verse number="34">王必向在右者曰、蒙我父寵愛者、可來承受創世以來、爲爾所備之國。</verse>
				<verse number="35">蓋我饑、爾與我食、渴、爾與我飲、我作客旅、爾留我住、</verse>
				<verse number="36">我赤身露體、爾與我衣穿、我患病、爾看顧我、我在監、爾來看我。</verse>
				<verse number="37">眾義人必曰、主、我何時見爾饑、與爾食、渴、與爾飲、</verse>
				<verse number="38">何時見爾作客旅、留爾住、赤身露體、與爾衣穿、</verse>
				<verse number="39">又何時見爾或患病、或在監、來看爾乎。</verse>
				<verse number="40">王必答曰、我誠告爾、此事既行於我一最小之兄弟、即行於我也。</verse>
				<verse number="41">又向在左者曰、爾等可咒可詛者、離我而投於爲魔鬼與魔鬼之使者所備之永火、</verse>
				<verse number="42">蓋我饑、爾不與我食、渴、爾不與我飲、</verse>
				<verse number="43">我作客旅、爾不留我住、赤身露體、爾不與我衣穿、我患病、或在監、爾不看顧我。</verse>
				<verse number="44">伊等亦必曰、主、我何時見爾或饑、或渴、或作客旅、或赤身露體、或患病、或在監、不服事爾乎、</verse>
				<verse number="45">王必答曰、我誠告爾、此事既不行於我一最小之兄弟、即不行於我也。</verse>
				<verse number="46">此輩必往入永刑義人必入於永生。</verse>
			</chapter>
			<chapter number="26">
				<verse number="1">耶穌講畢此諸言、謂門徒曰、</verse>
				<verse number="2">兩日之後、即逾越節、爲爾所知者、人子將被賣、釘於十字架矣。</verse>
				<verse number="3">彼時、眾祭司長與讀書人、民間長老、聚集於大祭司 該亞法 之院、</verse>
				<verse number="4">會議、欲用詭計執耶穌而殺之。</verse>
				<verse number="5">惟曰、當節之日不可行、恐民生亂。○</verse>
				<verse number="6">耶穌在 百大尼 曾患癲之 西門 家中坐席、</verse>
				<verse number="7">有一婦人、持玉盒、內盛極貴之香膏前來、將膏澆於耶穌之首。</verse>
				<verse number="8">門徒見之、不悅、曰、何必如此糜費、</verse>
				<verse number="9">此香膏、可賣多金、賙濟貧人。</verse>
				<verse number="10">耶穌知其意、即曰、爲何難爲此婦、彼向我所行者、善行也。</verse>
				<verse number="11">貧人常與爾同在、我不常與爾同在。</verse>
				<verse number="12">彼將此香膏澆於我身、乃爲我安葬而行。</verse>
				<verse number="13">我誠告爾。普天之下、無論何處傳福音、必述此婦所行、使人記念彼。○</verse>
				<verse number="14">其時、十二門徒中、有一門徒、名 以色加略   猶大 、往見眾祭司長、</verse>
				<verse number="15">曰、我將彼賣與爾、爾願與我多少銀錢、遂約定三十銀錢。</verse>
				<verse number="16">自此、 猶大 尋機欲賣耶穌。○</verse>
				<verse number="17">除酵節之首日、門徒進前問耶穌曰、爾食逾越節羔羊、欲我在何處豫備。</verse>
				<verse number="18">耶穌曰、爾入城見某人、謂之曰、夫子云、我之時將至矣、我與門徒、將於爾家設逾越節之筵。</verse>
				<verse number="19">門徒遵耶穌所命而行、遂備逾越節之筵。</verse>
				<verse number="20">至晚、耶穌與十二門徒坐席。</verse>
				<verse number="21">食時、耶穌曰、我誠告爾、爾中有一人、將賣我矣。</verse>
				<verse number="22">門徒遂大憂愁、一一問耶穌曰、主、是我乎。</verse>
				<verse number="23">耶穌曰、與我同蘸手於盤者、彼即賣我者也。</verse>
				<verse number="24">人子必按聖經指彼之言而去世、但賣人子之人、必有禍矣、此人反不如不生於世。</verse>
				<verse number="25">賣耶穌之 猶大 問耶穌曰、夫子、是我乎、耶穌曰、爾言是也。</verse>
				<verse number="26">食時、耶穌取餅祝謝、擘開、分與門徒、曰、爾等取食、此乃我之身體。</verse>
				<verse number="27">又取杯祝謝、遞與門徒、曰、爾等皆飲此、</verse>
				<verse number="28">此乃我之血、即新約之血、爲赦眾人之罪而流者。</verse>
				<verse number="29">我告爾、從今日直至我與爾在我父國中飲新酒之日、我不再飲此葡萄汁矣。○</verse>
				<verse number="30">既歌詩、即出而往 橄欖 山。○</verse>
				<verse number="31">彼時、耶穌謂門徒曰、是夜、爾等皆必厭棄我、蓋經有云、我將擊牧羊者、群羊遂皆散矣。</verse>
				<verse number="32">我復活之後、將在爾以先往 加利利 。</verse>
				<verse number="33">彼得 曰、眾人雖皆厭棄爾、我永不厭棄爾。</verse>
				<verse number="34">耶穌曰、我誠告爾、是夜雞鳴以先、爾將三次言不識我。</verse>
				<verse number="35">彼得 曰、我雖與爾同死、亦不言不識爾。眾門徒亦皆如此言。○</verse>
				<verse number="36">耶穌與門徒至一處、名 客西馬尼 、耶穌謂門徒曰、爾坐於此處、我往彼處禱告。</verse>
				<verse number="37">遂攜 彼得 並 西庇太 之二子同往。耶穌憂愁、傷心。</verse>
				<verse number="38">謂伊等曰、我心甚憂傷、幾乎至死、爾在此等候、同我儆醒。</verse>
				<verse number="39">即前行數步、俯伏於地、祈禱曰、我父、假若可行、即使此一杯離我、然而不欲順從我意、乃欲順從爾意、</verse>
				<verse number="40">歸就門徒、見其睡、遂謂 彼得 曰、爾不能同我儆醒片時乎。</verse>
				<verse number="41">爾宜儆醒祈禱、免致入於迷惑、心固願而身弱耳。</verse>
				<verse number="42">耶穌又去、二次禱告、曰、我父、此一杯若不能離我、必欲我飲、即願爾意成全。</verse>
				<verse number="43">歸時、又見門徒睡、因其目困倦矣。</verse>
				<verse number="44">又離門徒而去、第三次禱告、言語亦如前。</verse>
				<verse number="45">後又歸就門徒、謂之曰、今爾可仍睡而安息、時將至矣、人子被賣於惡人手矣。</verse>
				<verse number="46">起、我等行矣、賣我者離此不遠矣。○</verse>
				<verse number="47">正言之間、十二徒中之 猶大 、帶領多人、執持刀棒、從祭司長並民間之長老處來。</verse>
				<verse number="48">賣耶穌之 猶大 、曾與伊等一暗號云、我與誰接吻、誰即其人、爾可執之。</verse>
				<verse number="49">猶大 急忙至耶穌前、曰、請夫子安、遂與之接吻。</verse>
				<verse number="50">耶穌謂之曰、朋友、爾何爲而來、彼眾遂上前、下手執耶穌。</verse>
				<verse number="51">有從耶穌之一人、伸手拔刀、擊大祭司之僕、削其一耳。</verse>
				<verse number="52">耶穌曰、收爾之刀入鞘、凡動刀者、必被刀殺。</verse>
				<verse number="53">爾想我今不能求我父、父即爲我遣十二萬多天使來乎、</verse>
				<verse number="54">若然、則經所云此事必有之言、何以應乎。</verse>
				<verse number="55">彼時、耶穌謂眾曰、爾等持刀棒來擒我、如擒賊乎、我日日坐於殿中訓人、與爾同在、爾反不執我。</verse>
				<verse number="56">但此事成就、爲應先知所記之言。是時、眾門徒皆離耶穌而逃。○</verse>
				<verse number="57">執耶穌者、將耶穌解至大祭司 該亞法 處、讀書人與長老、皆在彼聚集。</verse>
				<verse number="58">彼得 遠隨耶穌。至於大祭司之院、進內、與差役並坐、欲觀其結局。</verse>
				<verse number="59">眾祭司長與長老並全公會之人、尋覓作假證者、控告耶穌、欲治死之、</verse>
				<verse number="60">但尋而不得、雖多有作假證者來、然總不得確據。後有作假證者二人來、曰、</verse>
				<verse number="61">此人曾云、我能拆毀 神之殿、三日之內、又建造之。</verse>
				<verse number="62">大祭司即起、問耶穌曰、爾無言回答乎、彼作證訟爾者、爲何。</verse>
				<verse number="63">耶穌不作聲。大祭司又謂之曰、我命爾在永生 神前發誓告我、爾果爲 神之子基督否乎。</verse>
				<verse number="64">耶穌曰、爾言是也、但我告爾等、此後爾將見人子、坐於有大權之主之右。乘天雲而降臨、</verse>
				<verse number="65">大祭司即裂己衣曰、彼言僭妄之言矣、何用別證、現今爾等皆聞其僭妄之言矣、</verse>
				<verse number="66">爾等之意如何。眾人答曰、彼犯死罪矣。</verse>
				<verse number="67">遂唾其面、以拳擊之、亦有用手掌擊之者、曰、</verse>
				<verse number="68">基督、爾乃先知、可告我擊爾者爲誰。○</verse>
				<verse number="69">彼得 坐於外院、有一婢女就之、曰、爾亦隨從 加利利 耶穌者。</verse>
				<verse number="70">彼得 在眾前不認、謂之曰、爾所言者、我不知也。</verse>
				<verse number="71">遂出、至門前、又有一婢女見之、即向在彼之人曰、彼亦隨從 拿撒勒 耶穌者。</verse>
				<verse number="72">彼得 又不認、且發誓曰、我不識此人。</verse>
				<verse number="73">未幾、旁立者、有人進前、謂 彼得 曰、爾誠與彼同黨、聽爾之音、即證據也。</verse>
				<verse number="74">彼得 遂詛且誓曰、我不識此人、立時雞即鳴矣。</verse>
				<verse number="75">彼得 念及耶穌向已所云雞鳴以先、爾將三次言不識我之語、遂出而悲傷痛哭。</verse>
			</chapter>
			<chapter number="27">
				<verse number="1">次日早晨、眾祭司長與民間長老會議、欲治死耶穌。</verse>
				<verse number="2">即捆縛之、牽而解與方伯 本丟彼拉多 。○</verse>
				<verse number="3">是時、賣耶穌之 猶大 、見耶穌被伊等定罪、即後悔、以三十銀錢、納還祭司長與長老、</verse>
				<verse number="4">曰、我賣無辜之性命、有罪矣。伊等曰、此與我等何干、爾自承當。</verse>
				<verse number="5">猶大 遂將銀錢擲於殿中、出而自縊。</verse>
				<verse number="6">眾祭司長收拾銀錢、曰、此乃賣性命之價銀、不可存於庫、</verse>
				<verse number="7">即會議用此銀置買陶人田地一方、作爲埋葬外鄉人之義地。</verse>
				<verse number="8">故此田至今稱爲血田。</verse>
				<verse number="9">乃應先知 耶利米 之言曰、伊等以三十銀錢、即 以色列 人所估定被賣之人之價銀、</verse>
				<verse number="10">置買陶人田地、此皆照主所命我者。○</verse>
				<verse number="11">耶穌立於方伯前、方伯問之曰、爾乃 猶太 人之王乎。耶穌曰、爾言是也。</verse>
				<verse number="12">當時、眾祭司長與長老訟耶穌、耶穌皆不回答。</verse>
				<verse number="13">彼拉多 乃謂之曰、彼眾作證訟爾如此多事、爾未之聞乎。</verse>
				<verse number="14">耶穌仍不答一言、方伯甚以爲奇異。</verse>
				<verse number="15">每至此節、方伯之規矩、按照眾人所欲者、釋一囚犯．</verse>
				<verse number="16">彼時、有一著名之罪人、曰 巴拉巴 。</verse>
				<verse number="17">眾人聚集之時、 彼拉多 問之曰、爾等欲我釋放誰、是 巴拉巴 乎、抑稱基督之耶穌乎。</verse>
				<verse number="18">彼拉多 言此、蓋知眾人爲嫉妒而解耶穌也。</verse>
				<verse number="19">坐堂之時、 彼拉多 之妻、遣人謂 彼拉多 曰、此義人之事、爾不可辦理、因我今日在夢中、多爲之傷心。</verse>
				<verse number="20">祭司長與長老唆眾、求放 巴拉巴 而殺耶穌。</verse>
				<verse number="21">方伯謂眾人曰、此二人中、爾等欲我放誰．眾人曰、 巴拉巴 。</verse>
				<verse number="22">彼拉多 曰、然則稱基督之耶穌、我如何辦理乎。眾人皆曰、釘之於十字架。</verse>
				<verse number="23">方伯曰、彼行何惡事、眾人愈呼曰、釘之於十字架。</verse>
				<verse number="24">彼拉多 見言亦無益、又懼生亂、即於眾前用水洗手、曰、殺此義人、非我之罪、爾自承當。</verse>
				<verse number="25">眾民答曰、殺彼之罪、皆歸於我、及我子孫之身。</verse>
				<verse number="26">於是 彼拉多 釋放 巴拉巴 、將耶穌鞭打、交與人釘十字架。○</verse>
				<verse number="27">方伯之兵、領耶穌入公堂、調集全營之兵、圍繞耶穌。</verse>
				<verse number="28">脫耶穌之衣、衣之以絳 色袍、</verse>
				<verse number="29">用枳棘編作冕、戴於其首、取一蘆葦、放於其右手、跪於其前、戲之曰、請 猶太 人之王安。</verse>
				<verse number="30">又唾其身、以蘆葦擊其首。</verse>
				<verse number="31">戲之已畢、與之脫袍、衣以原舊之衣、牽之去。欲釘十字架。○</verse>
				<verse number="32">出時、遇一 古利奈 人、名曰 西門 、即強其背耶穌之十字架。</verse>
				<verse number="33">至一地、名曰 各各他 、譯之、即髑髏處、</verse>
				<verse number="34">用醋調和苦草汁、與耶穌飲。耶穌嘗之、不肯飲。</verse>
				<verse number="35">眾遂將耶穌釘於十字架、拈鬮分其衣、正應先知之言曰、彼分我之外衣、拈鬮分我之裏衣。</verse>
				<verse number="36">眾兵丁坐於彼處看守。</verse>
				<verse number="37">又在其首以上、安一牌、上書訟彼之言曰、此乃 猶太 人之王耶穌。</verse>
				<verse number="38">伊等又將二強盜、與耶穌同釘十字架、一在左、一在右。</verse>
				<verse number="39">經過之人、譏誚耶穌、搖首曰、</verse>
				<verse number="40">拆毀聖殿、三日又建造者、今爾可自救也、爾果爲 神之子、可自十字架而下。</verse>
				<verse number="41">眾祭司長讀書人與長老、亦戲之、</verse>
				<verse number="42">曰、彼救他人、反不能自救乎、彼果爲 以色列 之王、可自十字架而下、我等即信之。</verse>
				<verse number="43">彼乃信賴 神者、 神若喜悅之、自必救之、蓋彼曾曰、我乃 神之子。</verse>
				<verse number="44">其同釘之強盜、亦如是罵之。○</verse>
				<verse number="45">從午正至申初、遍地皆黑暗。</verse>
				<verse number="46">耶穌約在申初、大聲呼叫曰、以利、以利、拉馬撒巴各大尼、即云我 神、我 神爲何離棄我。</verse>
				<verse number="47">旁立者、有人聞之、曰、彼呼 以利亞 也。</verse>
				<verse number="48">伊等中有一人、急奔前來、以海絨浸於醋、綁於葦上、送與耶穌飲。</verse>
				<verse number="49">其餘者曰、姑俟之、看 以利亞 來救之否。</verse>
				<verse number="50">耶穌又大聲呼叫、氣遂絕矣。</verse>
				<verse number="51">忽然殿中之幔、自上而下、裂爲兩半、地震、磐石崩裂、</verse>
				<verse number="52">墳墓自開、內中去世 聖人之身體、多有起者、</verse>
				<verse number="53">至耶穌復活之後、出墳墓、進聖京、爲多人所見。</verse>
				<verse number="54">百夫長與看守耶穌之人、見地震、並所經歷之事、則懼甚、曰、此真爲 神之子矣。</verse>
				<verse number="55">有自 加利利 與耶穌同來事奉耶穌之多婦人、在彼遠遠觀視、</verse>
				<verse number="56">內有 抹大拉 之 馬利亞 、與 雅各   約西 之母 馬利亞 、並 西庇太 二子之母。○</verse>
				<verse number="57">有一富者、乃 亞利馬太 人、名 約瑟 、亦爲耶穌之徒、</verse>
				<verse number="58">晚間入見 彼拉多 、求耶穌之身體、 彼拉多 遂命人以身體付之。</verse>
				<verse number="59">約瑟 取身體、以純淨細蔴布裹之、</verse>
				<verse number="60">置於己之新墳墓中。此墳墓、乃鑿於磐石之內者、將大石轉於墓門而去。</verse>
				<verse number="61">有 抹大拉 之 馬利亞 、與彼 馬利亞 對墳墓而坐．○</verse>
				<verse number="62">次日、乃豫備安息日之第二日、眾祭司長與法利賽人聚集、見 彼拉多 曰、</verse>
				<verse number="63">大人、我等記彼誘人者、在生時曾云、三日後我必復活。</verse>
				<verse number="64">今請派人將其墳墓、看守三日、恐其門徒夜來、盜其身體而去、後告百姓、謂其從死復活、如此、則後來之迷惑、較前更大矣。</verse>
				<verse number="65">彼拉多 曰、爾自有看守之兵、可隨爾之意、往看守之。</verse>
				<verse number="66">伊等遂往、設兵看守墳墓、而封其石焉。</verse>
			</chapter>
			<chapter number="28">
				<verse number="1">安息日既過、七日之首日、天將明時、 抹大拉 之 馬利亞 與彼 馬利亞 來觀墳墓。</verse>
				<verse number="2">忽然地大震動、主之使者、自天而降、進前、轉開墓門之石、坐於其上。</verse>
				<verse number="3">其像貌如電、衣服潔白似雪。</verse>
				<verse number="4">看守墳墓者、則懼、戰戰兢兢、幾乎嚇死。</verse>
				<verse number="5">天使謂婦人曰、勿懼、我知爾來尋釘十字架之耶穌。</verse>
				<verse number="6">彼不在此、應其所言。己復活矣．爾且來觀主葬埋之處、</verse>
				<verse number="7">速往報其門徒、曰、彼從死復活、必在爾之先而往 加利利 、在彼處、爾可見之、此言我己告爾。</verse>
				<verse number="8">婦人急從墳墓而出、亦恐懼、亦大歡喜、奔告於耶穌門徒。</verse>
				<verse number="9">奔告之時、耶穌遇之、曰、願爾平安、婦人即進前、抱耶穌之足而拜之。</verse>
				<verse number="10">耶穌謂之曰、勿懼、往告我兄弟、當往 加利利 、在彼可見我。○</verse>
				<verse number="11">婦人去後、有看守墳墓者進城、將所經歷之事、皆報與眾祭司長。</verse>
				<verse number="12">眾祭司長與長老會議、以多金與兵丁、</verse>
				<verse number="13">曰、爾須云、我等夜間睡時、其門徒來、盜其身體而去。</verse>
				<verse number="14">倘此言被方伯聞之、有我等勸彼、保爾無事。</verse>
				<verse number="15">兵丁受金、遂依伊等所囑者而言、是以此言傳在 猶太 人中、直至於今。○</verse>
				<verse number="16">十一門徒往 加利利 、至耶穌所言之山。</verse>
				<verse number="17">見耶穌、則拜之、然尚有人疑惑。</verse>
				<verse number="18">耶穌進前、謂之曰、天上地上所有之權、皆賜與我、</verse>
				<verse number="19">爾往勸化萬民、爲我門徒、因父子聖靈之名、與之施洗。</verse>
				<verse number="20">凡我所命爾者、皆教彼遵守、我即常在爾中、直至世界末日、阿們。 聖馬太福音終</verse>
			</chapter>
		</book>
		<book number="41">
			<chapter number="1">
				<verse number="1">神之子、耶穌基督福音之始也。○</verse>
				<verse number="2">先知書記曰、我遣我使者、在爾前、備爾之道、</verse>
				<verse number="3">在曠野有人聲呼曰、豫備主之道、修直其路。</verse>
				<verse number="4">依此言、有 約翰 在曠野施洗、傳悔改之洗禮、使罪得赦。</verse>
				<verse number="5">猶太 全地、與 耶路撒冷 之人、皆出就 約翰 、承認己罪、在 約但 河內受其洗。</verse>
				<verse number="6">約翰 衣駝毛之衣、腰束皮帶、食則蝗蟲野蜜。</verse>
				<verse number="7">彼傳道曰、有能力更大於我者、在我以後而來、我即屈身爲之解鞋帶、亦不堪。</verse>
				<verse number="8">我乃用水與爾施洗、彼將用聖靈、與爾施洗。○</verse>
				<verse number="9">其時、耶穌自 加利利 之 拏撒勒 來、在 約但 河內、受洗於 約翰 ．</verse>
				<verse number="10">由水而上、倏見天開、聖靈似鴿、降於其首、</verse>
				<verse number="11">又有聲自天來曰、爾乃我之愛子、我所喜悅者。○</verse>
				<verse number="12">聖靈即使其往至曠野。</verse>
				<verse number="13">在野四十日、受 撒但 之試探、與野獸同處、有天使服事之。○</verse>
				<verse number="14">約翰 下監以後、耶穌至 加利利 、傳 神國之福音、</verse>
				<verse number="15">曰、日期至矣、 神之國近矣、爾當悔改、信福音。○</verse>
				<verse number="16">耶穌行於 加利利 之海濱、見 西門 與其兄弟 安得烈 、施網於海、伊等本漁者也。</verse>
				<verse number="17">耶穌謂之曰、來從我、我將使爾得人、如得魚焉。</verse>
				<verse number="18">伊等即棄網而從耶穌。</verse>
				<verse number="19">自彼稍往前行、又見 西庇太 之子 雅各 、與 雅各 之兄弟 約翰 、在船補網．</verse>
				<verse number="20">耶穌召之、伊等即留父 西庇太 、及工人於船、而從耶穌。○</verse>
				<verse number="21">至 迦百農 、耶穌在安息日、進會堂訓人。</verse>
				<verse number="22">衆人聽其教訓、皆甚詫異、因其訓人、正如有權者、不同讀書人。</verse>
				<verse number="23">在會堂、有一爲邪鬼所附之人、呼曰、</verse>
				<verse number="24">拏撒勒 之耶穌、我等與爾何干、爾來滅我等乎。我知爾爲誰、乃 神之聖者。</verse>
				<verse number="25">耶穌責之曰、勿作聲、由此人而出。</verse>
				<verse number="26">邪鬼使其人抽一陣瘋、大聲呼叫而出。</verse>
				<verse number="27">衆人驚訝、彼此問曰、此何耶、何新教訓耶、因其以權命邪鬼、鬼亦聽從之。</verse>
				<verse number="28">耶穌之聲名、遂傳遍於 加利利 四方。○</verse>
				<verse number="29">旣出會堂、耶穌即與 雅各   約翰 、進 西門   安得烈 之家。</verse>
				<verse number="30">西門 妻之母、患熱病、偃臥、有人來告耶穌。</verse>
				<verse number="31">耶穌向前、執婦人之手、扶之起、熱病立退、婦人即服事伊等。○</verse>
				<verse number="32">至晚、日落時、有人攜一切患病者、被鬼附者、至耶穌前。</verse>
				<verse number="33">合城之人、皆聚集於門前。</verse>
				<verse number="34">耶穌醫愈患各種病者多人、又逐出多鬼、不許鬼言、因鬼識彼。○</verse>
				<verse number="35">天未明之時、耶穌早起、往曠野、在彼祈禱。</verse>
				<verse number="36">西門 與其同伴、追耶穌來、</verse>
				<verse number="37">遇之、即曰、衆人尋爾。</verse>
				<verse number="38">耶穌曰、我等宜往附近鄉村、我亦在彼講道、因我特爲此而來者。</verse>
				<verse number="39">於是在 加利利 各處會堂、講道逐鬼。○</verse>
				<verse number="40">有一患癩者來、跪求耶穌曰、爾若肯、必能使我潔淨。</verse>
				<verse number="41">耶穌發憐憫之心、伸手捫之曰、我肯、爾潔淨矣。</verse>
				<verse number="42">言間、癩病立刻離身、人已潔淨矣。</verse>
				<verse number="43">耶穌命其去、切囑之曰、</verse>
				<verse number="44">爾當謹愼、不可告人、須往使祭司察爾之身、且因爾旣得潔淨、獻 摩西 所命之禮物、作證於衆前。</verse>
				<verse number="45">其人去、竟以多言、傳揚此事、致耶穌以後不得明顯進城、但在野外居住、人自四方皆來就之、</verse>
			</chapter>
			<chapter number="2">
				<verse number="1">過數日、耶穌又進 迦百農 、人聞其在屋內、</verse>
				<verse number="2">即有多人聚集、甚至門外亦無空地、耶穌向伊等講道。</verse>
				<verse number="3">有人携一患癱瘋者、來見耶穌、用四人舁之。</verse>
				<verse number="4">因人多、不得進前、遂拆其屋頂、旣拆通、將患癱瘋者、連牀縋下。</verse>
				<verse number="5">耶穌見伊等如此信己、乃謂患癱瘋者、曰、小子、爾之罪赦矣。</verse>
				<verse number="6">有數讀書人坐於彼、心內議云、</verse>
				<verse number="7">此人何出此僭妄之言乎、除 神以外、誰能赦罪乎。</verse>
				<verse number="8">耶穌心知伊等如此議論、即曰、爾爲何心中如此議論、</verse>
				<verse number="9">向患癱瘋者言、爾之罪赦、或言起取爾牀而行、二者孰易乎。</verse>
				<verse number="10">今欲爾知人子在世、有赦罪之權。即向患癱瘋者曰、</verse>
				<verse number="11">我命爾起、取爾牀、歸爾家。</verse>
				<verse number="12">其人立時而起、在衆人前、取牀而出、衆人驚異、歸榮於 神、曰、我等從未見有如此之事。○</verse>
				<verse number="13">耶穌復出至海濱、有多人就之、耶穌即教訓伊等。</verse>
				<verse number="14">再往前行、見 亞勒腓 之子 利未 、坐於稅關、遂謂之曰、爾來從我、 利未 即起而從之。○</verse>
				<verse number="15">耶穌在 利未 家坐席、有多稅吏及罪人來、與耶穌並耶穌之徒同席、蓋此等人隨從耶穌者衆也。</verse>
				<verse number="16">讀書人與法利賽人、見耶穌與稅吏並罪人同席而食、即謂其門徒曰、彼何與稅吏並罪人飲食乎。</verse>
				<verse number="17">耶穌聞之、即謂之曰、康强者、不用醫生、患病者用之、我來、非召義人悔改．乃召罪人悔改耳。○</verse>
				<verse number="18">約翰 之門徒、與法利賽人之門徒、常禁食、有人來問耶穌曰、 約翰 之門徒、與法利賽人之門徒禁食、爾之門徒不禁食、何也。</verse>
				<verse number="19">耶穌答曰、新郎與慶賀新郎者同在之時、慶賀者豈能禁食乎、有新郎同在、伊等不能禁食。</verse>
				<verse number="20">惟將來新郎離之去、彼時、伊等必禁食。</verse>
				<verse number="21">未有用新布補舊衣者、恐所補之新布、反牽壞舊衣、破綻更大矣。</verse>
				<verse number="22">亦未有將新酒盛於舊皮袋者、恐新酒裂皮袋、酒漏出、並皮袋亦壞矣、新酒惟當盛於新皮袋內。○</verse>
				<verse number="23">當安息日、耶穌自麥田經過、其門徒行路時、摘麥穗。</verse>
				<verse number="24">法利賽人謂耶穌曰、伊等於安息日、行不當行之事、何也。</verse>
				<verse number="25">耶穌答曰、經上記 大衛 與其從者、乏用飢餓時所行之事、爾未之讀耶。</verse>
				<verse number="26">大衛 在 亞庇亞塔 作祭司長之時、進 神之殿、食陳設之餅、且與其從者食之、此餅除祭司外、人皆不當食。</verse>
				<verse number="27">又謂之曰、安息日、乃爲人設立者、人非爲安息日設立者、</verse>
				<verse number="28">故人子亦爲安息日之主。</verse>
			</chapter>
			<chapter number="3">
				<verse number="1">耶穌又進會堂、在彼、有枯一手者。</verse>
				<verse number="2">衆人窺視耶穌在安息日醫之否、意欲控告耶穌。</verse>
				<verse number="3">耶穌命枯手者曰、爾起、立於中間。</verse>
				<verse number="4">即問衆人曰、在安息日、行善行惡、救生害生、孰爲當然者乎。伊等皆不作聲。</verse>
				<verse number="5">耶穌怒目、環視衆人、憂其心太硬。即謂其人曰、伸爾手、其人一伸其手、手即愈矣、如彼手然。</verse>
				<verse number="6">法利賽人出、與 希律 黨、共謀如何殺耶穌。○</verse>
				<verse number="7">耶穌偕門徒離彼地、往海邊行、有多人從 加利利 、 猶太 、 耶路撒冷 、 以土買 、 約但 河外、來隨之。</verse>
				<verse number="8">更有 推羅   西頓 多人、聞其所行之事、亦來就之。</verse>
				<verse number="9">耶穌因人多、即命門徒備小船、免受其擁擠。</verse>
				<verse number="10">蓋耶穌醫愈多人、致凡有病者、皆進至其前、欲捫之。</verse>
				<verse number="11">邪鬼一見之、即俯伏於其前、呼曰、爾乃 神之子。</verse>
				<verse number="12">耶穌切囑其勿告人。○</verse>
				<verse number="13">耶穌登山、隨意召人、人即來。</verse>
				<verse number="14">遂設立十二人、使其常偕己、又將遣其傳道、</verse>
				<verse number="15">並賜之醫病逐鬼之權。</verse>
				<verse number="16">十二人有 西門 、耶穌又賜名與之、曰 彼得 、</verse>
				<verse number="17">又有 西庇太 之子 雅各 、與 雅各 之兄弟 約翰 、此二人、又賜名曰 半尼其 、意即雷子。</verse>
				<verse number="18">又有 安得烈 、 腓力 、 巴多羅買 、 馬太 、 多馬 、 亞勒腓 之子 雅各 、與 達太 、並稱 銳 之 西門 、</verse>
				<verse number="19">又有賣耶穌之 以色加略   猶大 。○</verse>
				<verse number="20">耶穌與門徒進屋、衆人復集、以致伊等飯亦不暇食。</verse>
				<verse number="21">耶穌之親屬聞之、出而欲牽之、謂其爲癲狂。</verse>
				<verse number="22">有讀書人自 耶路撒冷 而來、謂其爲 別西卜 所附、賴鬼王逐鬼者。</verse>
				<verse number="23">耶穌呼之來、用比喻謂之曰、 撒但 安能逐出 撒但 乎。</verse>
				<verse number="24">又曰、國若自相分爭、國必無以立、</verse>
				<verse number="25">家若自相分爭、家必無以立、</verse>
				<verse number="26">撒但 若自相攻擊分爭、彼亦無以立、必將滅亡。</verse>
				<verse number="27">無人能進勇士之家、搶掠其家具、必先縛勇士、後乃可以搶掠其家財。</verse>
				<verse number="28">我誠告爾、世人無論犯何罪、無論出何毀謗之言、皆可赦免、</verse>
				<verse number="29">惟毀謗聖靈者、永不得赦免、必受永刑。</verse>
				<verse number="30">耶穌言此、因人謂其爲邪鬼所附者。○</verse>
				<verse number="31">當時、耶穌之母、及兄弟來、立於外、遣人往召耶穌。</verse>
				<verse number="32">衆人圍耶穌而坐、有人告之曰、爾之母、與爾之兄弟、在外尋爾。</verse>
				<verse number="33">耶穌答曰、孰爲我母、孰爲我兄弟。</verse>
				<verse number="34">遂四面觀視環坐之人、曰、爾觀我之母、我之兄弟。</verse>
				<verse number="35">凡遵行 神旨意者、即我之兄弟、我之姊妹、我之母也。</verse>
			</chapter>
			<chapter number="4">
				<verse number="1">耶穌又在海濱訓人、有多人聚集於其前。耶穌即登舟而坐、舟在海中、衆皆沿海濱立於岸上。</verse>
				<verse number="2">耶穌用比喻多端教訓之、教訓時、謂之曰、</verse>
				<verse number="3">爾須聽、有播種者、出而播種。</verse>
				<verse number="4">播之時、有落於道旁者、空中鳥雀來食盡矣。</verse>
				<verse number="5">有落於土薄有石之地者、土旣淺薄、發苗甚速、</verse>
				<verse number="6">日出一曬、因其無根、遂枯乾矣。</verse>
				<verse number="7">有落於荊棘中者、荊棘長起、將苗遮蔽、不能結實。</verse>
				<verse number="8">有落於肥地者、即發生長大結實、有三十倍者、有六十倍者、有百倍者。</verse>
				<verse number="9">又曰、凡有耳可聽者、皆當聽焉。</verse>
				<verse number="10">衆人散後、隨從耶穌之人、與十二門徒、問此比喻何意。</verse>
				<verse number="11">耶穌答曰、 神國之奧祕、惟賜與爾知、若外人、凡事皆用比喻訓之、</verse>
				<verse number="12">使其視亦弗見、聽亦弗聞、恐其回心轉意、其罪即得赦免。</verse>
				<verse number="13">又曰、此比喻、爾不明、豈能明各種比喻乎。</verse>
				<verse number="14">播種者、即傳道之人。</verse>
				<verse number="15">播於道旁者、即言人聽所傳之道、 撒但 遂來、將所播於其心之道奪去。</verse>
				<verse number="16">播於有石之地者、即言人聽道之時、則歡欣領受、</verse>
				<verse number="17">因其心內無根、亦止暫時、及至爲道遇難受迫、遂厭棄矣。</verse>
				<verse number="18">播於荊棘中者、即言人聽道、</verse>
				<verse number="19">又有世上之思慮、貨財之迷惑、及各種之情欲、進而遮蔽其道、遂不能結實、</verse>
				<verse number="20">播於肥地者、即言人聽道、領受、結實、有三十倍者、有六十倍者、有百倍者。○</verse>
				<verse number="21">耶穌又曰、人持燈來、豈放於斗下牀下、非放於燈臺上乎、</verse>
				<verse number="22">蓋嚴密之事、未有不顯現者、隱藏之事、未有不發露者。</verse>
				<verse number="23">凡有耳可聽者、皆當聽焉。</verse>
				<verse number="24">又曰、爾聽道、當留心、爾用何量器量與人、人亦用何量器量與爾、且於爾聽者將加賜焉。</verse>
				<verse number="25">蓋凡有者、必加與之、無者、並其所有者亦奪之。○</verse>
				<verse number="26">又曰、 神之國、如人將種播於地、</verse>
				<verse number="27">日醒夜寐、其種發芽長大、其人亦不知何以如此。</verse>
				<verse number="28">因地土本能生五穀、先發苗、後長穗、再後穗上結滿穀實、</verse>
				<verse number="29">旣熟、遂用鐮刀刈之、蓋收成之時至矣。○</verse>
				<verse number="30">又曰、 神之國何如、可用何喻喻之乎、</verse>
				<verse number="31">即如一粒芥菜種。種於地時、乃地上百種中最小者、</verse>
				<verse number="32">種之後、即生長、大於諸菜、又發大枝、空中之鳥、可棲於蔭下。○</verse>
				<verse number="33">耶穌又多用如此之喻、向伊等講道、皆依其所能聽者。</verse>
				<verse number="34">若非比喻、則不向之言、至無人之時、將此比喻、皆講解與門徒聽。○</verse>
				<verse number="35">當日晚間、謂門徒曰、我等可渡至彼岸。</verse>
				<verse number="36">耶穌仍坐於舟中、門徒遣散衆人、即放舟而行、又有他舟同行。</verse>
				<verse number="37">忽然狂風大作、波浪翻騰、打入舟中、水將滿舟、</verse>
				<verse number="38">耶穌在舟尾、枕而睡、門徒喚醒之、謂之曰、夫子、我等將死矣、爾不顧乎。</verse>
				<verse number="39">耶穌起、指斥風、向海曰、止乎、靜乎、風即止息、大平靜矣。</verse>
				<verse number="40">耶穌曰、爾爲何如此恐懼。何不信乎。</verse>
				<verse number="41">伊等皆大驚恐、彼此曰、此何人耶、風與海、亦聽之也。</verse>
			</chapter>
			<chapter number="5">
				<verse number="1">耶穌與門徒、渡至海之彼岸、即 加大拉 地。</verse>
				<verse number="2">耶穌離舟、即有爲邪鬼所附者、自墳墓而出、遇之。</verse>
				<verse number="3">其人素居於墳墓內、人雖用鐵鍊捆之、亦是徒然、</verse>
				<verse number="4">因人屢次用脚桎及鐵鍊捆之、鐵鍊被其折斷、脚桎被其扭毀、總無人能制伏之、</verse>
				<verse number="5">晝夜常居山中、在墳墓內呼叫、又以石自傷其身。</verse>
				<verse number="6">遠見耶穌、即趨前來拜之、</verse>
				<verse number="7">大聲呼叫曰、至上 神之子耶穌、我與爾有何關涉、我奉 神之名、求爾勿使我受苦。</verse>
				<verse number="8">因耶穌曾命之曰、爾邪鬼出離此人。</verse>
				<verse number="9">耶穌問之曰、爾何名、答曰、我名 羣 、因我等多之故也。</verse>
				<verse number="10">遂懇耶穌、勿逐其出離此地。</verse>
				<verse number="11">在彼處山邊、有大羣猪方食。</verse>
				<verse number="12">衆鬼求耶穌曰、容我等往入猪羣而附猪。</verse>
				<verse number="13">耶穌許之、邪鬼即出、離人身、進入猪羣、羣猪闖下山坡、投於海中淹死、猪數約有二千。</verse>
				<verse number="14">牧猪者奔告城內鄉間之人。衆人皆出、欲觀其所行者爲何事。</verse>
				<verse number="15">至耶穌前、則見從前爲羣鬼所附之人、坐而披衣、心內明白、伊等遂恐懼。</verse>
				<verse number="16">其見耶穌逐鬼者、即將被鬼附之人所遇、並羣猪之事、皆告知伊等。</verse>
				<verse number="17">衆人即求耶穌離其境地。</verse>
				<verse number="18">耶穌登舟之時、從前爲鬼所附之人、懇耶穌許其與耶穌同在。</verse>
				<verse number="19">耶穌不許、謂之曰、爾歸家、至爾親眷中、將主如何待爾、如何憐憫爾、告知伊等。</verse>
				<verse number="20">其人去後、即在 低加波利 宣揚耶穌向其所行之事、衆人皆奇異。○</verse>
				<verse number="21">耶穌登舟、又渡至彼岸、有多人聚集於其前、耶穌正在海濱。</verse>
				<verse number="22">有一管會堂之人來、名 睚魯 、見耶穌、即俯伏於其足前、</verse>
				<verse number="23">切求之曰、我之小女將死矣、請爾來、按手於其身、醫治之、彼必活矣。</verse>
				<verse number="24">耶穌偕之去、有多人隨從擁擠之。</verse>
				<verse number="25">有一婦人、患血漏之病十二年、</verse>
				<verse number="26">在多醫生手中受多苦、費盡所有之家財、毫未見效、病勢反加重。</verse>
				<verse number="27">此婦人聞耶穌之名、遂雜於衆中、至耶穌後、捫其衣。</verse>
				<verse number="28">意曰、我但捫其衣、則必痊愈。</verse>
				<verse number="29">其血漏即止、覺身上之病已愈矣。</verse>
				<verse number="30">耶穌心內、覺有能力從己而出、即在衆人中轉身曰、誰捫我之衣。</verse>
				<verse number="31">門徒曰、爾觀衆人擁擠爾、何反問誰捫我乎。</verse>
				<verse number="32">耶穌周圍觀視、欲見行此事之人。</verse>
				<verse number="33">婦人知其身已痊愈、遂恐懼戰兢、來俯伏於耶穌前、將實情皆告知耶穌。</verse>
				<verse number="34">耶穌曰、女子、爾之信救爾矣、可平安而歸、爾之病已愈矣。</verse>
				<verse number="35">正言之時、有人自管會堂者家中來、曰、爾之女死矣、何尚勞動夫子乎。</verse>
				<verse number="36">耶穌聞所告之言。即謂管會堂者曰、爾勿懼、但當信。</verse>
				<verse number="37">於是帶 彼得   雅各 、與 雅各 之兄弟 約翰 同行、不許他人隨從。</verse>
				<verse number="38">至管會堂者之家、見衆人忙亂、號咷痛哭。</verse>
				<verse number="39">進入內、即謂伊等曰、爲何忙亂痛哭乎、女孩非死、乃睡耳。</verse>
				<verse number="40">衆人皆笑之、耶穌使衆人出、携女孩之父母、與隨從之人、至女孩所臥之處、</verse>
				<verse number="41">遂執女孩之手、謂之曰、大利大古米、譯之、即言女子歟、我命爾起。</verse>
				<verse number="42">其女孩立時起而行、蓋其年十二歲矣。衆人驚異之甚。</verse>
				<verse number="43">耶穌切囑其勿使人知此事、即命取食物與女孩食之。</verse>
			</chapter>
			<chapter number="6">
				<verse number="1">耶穌離彼地、來至己之家鄉、門徒從之。</verse>
				<verse number="2">至安息日、在會堂訓人。衆人聞之、即驚異曰、此人何以能如此乎、其所禀受者、爲何等聰明、竟有如此異能、自其手中而出乎。</verse>
				<verse number="3">彼非木匠乎、非 馬利亞 之子乎、彼與、 雅各   約西   猶大   西門 、非兄弟乎、其姊妹非在我中乎、因此遂厭棄之。</verse>
				<verse number="4">耶穌謂伊等曰、大凡先知、除家鄉親戚本族以外、未有不被人尊敬者。</verse>
				<verse number="5">耶穌在彼、不得行何奇事、惟按手於數病人之身、醫愈之。</verse>
				<verse number="6">又詫異伊等不信、遂往四面村中教訓人。○</verse>
				<verse number="7">耶穌召十二門徒來、差遣伊等、兩兩而出、賜伊等逐邪鬼之權。</verse>
				<verse number="8">命伊等勿帶路費、惟帶杖、勿帶口袋、勿帶糧食、腰帶內勿帶錢．</verse>
				<verse number="9">惟當著履。勿衣兩套衣服。</verse>
				<verse number="10">又曰、無論至何處、進入人家、即居於彼、直至離去之時。</verse>
				<verse number="11">凡不接待爾、不聽從爾者、爾離去之時、即拂下足上之塵土。向伊等作證。我誠告爾、至審判之日、 所多馬 、 蛾摩拉 之刑、較彼地之刑、尚易受也。</verse>
				<verse number="12">門徒出而傳道、勸人悔改、</verse>
				<verse number="13">又逐多鬼、用油抹病者多人、醫愈伊等。○</verse>
				<verse number="14">耶穌之聲名、洋溢於外、 希律 王聞之、則曰、此乃施洗之 約翰 、從死復活、故能行此等奇事。</verse>
				<verse number="15">有人曰、是 以利亞 、又有人曰、是先知、或似古時先知之一。</verse>
				<verse number="16">希律 聞之、則曰、此乃我所斬之 約翰 、彼從死復活矣。</verse>
				<verse number="17">先是 希律 差人拏 約翰 鎻於監、因其兄弟 腓力 之妻、 希羅底 之故、蓋 希律 曾娶 希羅底 爲妻。</verse>
				<verse number="18">約翰 諫 希律 曰、娶兄弟之妻、不合理也。</verse>
				<verse number="19">自此 希羅底 恨 約翰 、欲殺之而未能、</verse>
				<verse number="20">因 希律 知 約翰 爲義人、爲聖人、而敬畏之、保護之、聞其言、多行之、且喜聽其教訓。</verse>
				<verse number="21">一日、恰遇 希律 誕辰、 希律 設筵、多請大人、千夫長、並 加利利 之尊貴人。</verse>
				<verse number="22">希羅底 之女、進而跳舞、 希律 與同席之人、皆歡樂、王謂女曰、爾無論何求、我必賜爾。</verse>
				<verse number="23">又與之誓曰、凡爾向我所求者、即我國之半、我必賜爾。</verse>
				<verse number="24">女遂出、謂其母曰、我當何求。答曰、當求施洗 約翰 之頭、</verse>
				<verse number="25">女急入見王、求之曰、請爾立將施洗 約翰 之頭、放於盤而賜我。</verse>
				<verse number="26">王甚憂之、奈已誓、且同席之人、皆在於彼、遂不肯推諉。</verse>
				<verse number="27">立命卒往取 約翰 之頭、其人即往監中斬 約翰 、</verse>
				<verse number="28">將頭放於盤內、取來與女、女交與其母。</verse>
				<verse number="29">約翰 之門徒聞之、即來領屍、葬於墳墓中。○</verse>
				<verse number="30">衆使徒聚集、來見耶穌、將所行之事、所傳之道、盡皆告之。</verse>
				<verse number="31">彼時、往來之人甚多、致彼無暇而食。耶穌曰、爾等暗往曠野、歇息片時。</verse>
				<verse number="32">伊等即潛登舟、往野地而去。</verse>
				<verse number="33">衆見其去、多有識耶穌者、從各城步行、奔至彼處、反比門徒先到、齊來見耶穌。</verse>
				<verse number="34">耶穌出、見衆人、即憐憫之、因伊等如羣羊無、牧者然、遂以多端教之。</verse>
				<verse number="35">天將晚、門徒來謂之曰、此乃曠野、天將晚矣、</verse>
				<verse number="36">請遣散衆人、使其往四面鄉村買餅、因伊等未有食物。</verse>
				<verse number="37">耶穌答曰、爾可與之食。門徒曰、欲我買二十金之餅、與之食乎。</verse>
				<verse number="38">耶穌曰、爾有多少餅、可往觀之、旣觀見、即曰、有五餅二魚。</verse>
				<verse number="39">耶穌命門徒使衆人成列、坐於青草地上。</verse>
				<verse number="40">衆人即列坐、有一百坐一處者、有五十坐一處者。</verse>
				<verse number="41">耶穌手持五餅二魚、望天祝謝、擘餅遞與門徒、命陳於衆人前、又將二魚分與之。</verse>
				<verse number="42">衆人皆食飽。</verse>
				<verse number="43">收拾所餘之碎餅及賸魚、盛滿十二筐。</verse>
				<verse number="44">食餅之人、約有五千。○</verse>
				<verse number="45">耶穌促門徒登舟、先渡至彼岸 百賽大 、待己遣散衆人。</verse>
				<verse number="46">耶穌遣散衆人後、登山祈禱。</verse>
				<verse number="47">天已晚、舟在海中、而己獨在岸。</verse>
				<verse number="48">見門徒櫂舟甚苦、因風不順也。夜間約有四更時、耶穌行於海面、來就門徒、若欲過之然。</verse>
				<verse number="49">門徒見耶穌行於海面、以爲怪物、即呼叫、</verse>
				<verse number="50">蓋皆見之、而驚慌矣。耶穌急謂之曰、爾放心、是我、勿懼。</verse>
				<verse number="51">於是登舟就門徒、風即止息。衆人心甚驚訝希奇、</verse>
				<verse number="52">蓋伊等心內愚頑、不悟分餅之奇事。○</verse>
				<verse number="53">旣渡至 革尼撒勒 地、將舟泊於岸邊。</verse>
				<verse number="54">離舟、衆人即認識耶穌。</verse>
				<verse number="55">行遍周圍之地、用牀舁病者、聞耶穌所在。即往就之。</verse>
				<verse number="56">凡耶穌所至之地、或村、或城、或鄉、人皆將病人放於街市、但求耶穌、容伊等捫其衣繸捫之之人、皆得痊愈。</verse>
			</chapter>
			<chapter number="7">
				<verse number="1">有法利賽人、與數讀書人、自 耶路撒冷 來、聚集於耶穌前。</verse>
				<verse number="2">見其門徒數人、手不潔、即未洗手而食、遂責伊等。</verse>
				<verse number="3">因法利賽人與 猶太 衆人、皆守古人所傳之遺規、若不潔淨洗手、即不食。</verse>
				<verse number="4">自街市回、若不洗浴、亦不食、又別有多規、伊等承接堅守、即洗盃盌銅器與牀。</verse>
				<verse number="5">當時、法利賽人、與讀書人問耶穌曰、爾之門徒、何不遵古人所傳之規矩、食不先洗手乎。</verse>
				<verse number="6">耶穌答曰、 以賽亞 豫指爾假冒爲善之人所言誠是、彼曰、斯民用口尊我、心則遠離我。</verse>
				<verse number="7">伊等以人所命者爲道而訓人、故拜我亦徒然。</verse>
				<verse number="8">爾棄 神之誡命、守古人之遺規、而洗盃爵盌盞、且多行類此之事。</verse>
				<verse number="9">又曰、爾誠廢 神之誡、守己所承接之遺規。</verse>
				<verse number="10">摩西 曾曰、當孝敬父母、又曰、咒罵父母者、必當治死之。</verse>
				<verse number="11">爾反曰、人若向父母云、我所當奉與爾者、已作各爾板、各爾板、譯之、即獻 神之禮物。</verse>
				<verse number="12">是爾不許其再奉事父母也。</verse>
				<verse number="13">此乃爾因所承接之遺規、而廢 神之道矣、且爾多行類此之事。</verse>
				<verse number="14">耶穌召衆人來前、曰、爾皆當聽我之言、亦須醒悟、</verse>
				<verse number="15">凡自外入者、不能汚穢人、惟自內出者、方能汚穢人。</verse>
				<verse number="16">凡有耳可聽者、皆當聽焉。</verse>
				<verse number="17">耶穌離衆入屋、門徒來問此比喻之意。</verse>
				<verse number="18">耶穌曰、爾亦如此不明乎、豈不知凡自外入者、不能汚穢人、</verse>
				<verse number="19">因非入其心、乃入其腹、落於厠中、凡所食者、即潔淨矣。</verse>
				<verse number="20">又曰、自內出者、方能污穢人、</verse>
				<verse number="21">因自內即自人心而出者、有惡念、姦淫、苟合、兇殺、</verse>
				<verse number="22">盜竊、貪婪、邪惡、詭詐、浪蕩、嫉妒、謗讟、驕傲、狂妄、</verse>
				<verse number="23">此一切不善之事、皆自內而出、且能汚穢人。○</verse>
				<verse number="24">耶穌自彼處起身、而往 推羅   西頓 境內、入一家、不願人知、然不能隱藏。</verse>
				<verse number="25">因有一婦人、其女爲邪鬼所附、聞耶穌之事、即來俯伏於其足前。</verse>
				<verse number="26">此婦乃 希利尼 人、 屬 敍利   非尼基 族、彼求耶穌、逐鬼離其女。</verse>
				<verse number="27">耶穌謂之曰、先容子女食飽、以子女之餅與狗、不可也。</verse>
				<verse number="28">婦人答曰、主歟、是也、但狥在棹下、亦食子女所遺之零碎。</verse>
				<verse number="29">耶穌曰、因此一言、爾可歸、鬼已離爾之女矣。</verse>
				<verse number="30">婦人歸至己家、即知鬼已出、見女臥於牀。○</verse>
				<verse number="31">耶穌離 推羅   西頓 之地、自 低加波利 境內經過、又至 加利利 之海濱。</verse>
				<verse number="32">有人帶一耳聾而舌結者、來見耶穌、求耶穌按手於其身。</verse>
				<verse number="33">耶穌引其離衆、至僻靜之地、用手指探其耳、以唾抹其舌、</verse>
				<verse number="34">望天歎息、謂之曰、以法大、譯之、即云開矣。</verse>
				<verse number="35">其人之耳即開、舌亦舒展、言語亦清明。</verse>
				<verse number="36">耶穌禁止伊等勿告人、但愈禁止、伊等愈傳揚。</verse>
				<verse number="37">衆人分外驚異、曰、其所行之事皆善、又使聾者能聽、又使啞者能言．</verse>
			</chapter>
			<chapter number="8">
				<verse number="1">當時、有多人在彼、無所食、耶穌喚門徒來、謂之曰、</verse>
				<verse number="2">我憐此衆人、因其偕我在此、已三日、無所食、</verse>
				<verse number="3">我若使伊等飢餓而歸、必在路上困乏、因內中有自遠方來者。</verse>
				<verse number="4">門徒曰、在此曠野之地、從何得餅、使此多人食飽乎。</verse>
				<verse number="5">耶穌問門徒曰、爾有多少餅、答曰、有七。</verse>
				<verse number="6">耶穌即命衆人坐於地上、取此七餅祝謝、擘開、遞與門徒、使陳之、門徒即陳於衆人前。</verse>
				<verse number="7">更有數小魚、耶穌亦祝謝、命陳於衆前。</verse>
				<verse number="8">衆人皆食飽、收拾所餘之碎餅、盛滿七籃。</verse>
				<verse number="9">食者約有四千人。耶穌遣散衆人、</verse>
				<verse number="10">即與門徒登舟、往 大馬拏大 地而去。○</verse>
				<verse number="11">法利賽人出、詰問耶穌、求耶穌自天顯奇事與之觀、意欲試探之。</verse>
				<verse number="12">耶穌心內歎息、曰、此世代爲何求奇事乎、我誠告爾、斷無奇事與此世代觀。</verse>
				<verse number="13">耶穌遂離伊等、又登舟渡至彼岸而去。○</verse>
				<verse number="14">門徒忘携餅、在船上、除一餅之外。無他食物。</verse>
				<verse number="15">耶穌儆戒伊等曰、當謹防法利賽人之酵、與 希律 之酵。</verse>
				<verse number="16">門徒彼此議曰、此蓋因我無餅也。</verse>
				<verse number="17">耶穌知之、則曰、爲何因無餅彼此議論乎、爾仍不省悟、不明白乎、心中仍愚頑乎、</verse>
				<verse number="18">爾有目不能見乎、有耳不能聽乎、亦不記憶乎、</verse>
				<verse number="19">我擘五餅分與五千人、爾收拾碎餅、盛滿幾筐。答曰十二。</verse>
				<verse number="20">我擘七餅、分與四千人、爾收拾碎餅盛滿幾籃。答曰七。</verse>
				<verse number="21">即謂伊等曰、爾如何仍不明白乎。○</verse>
				<verse number="22">耶穌至 百賽大 、有人帶一瞽者來、求耶穌捫之。</verse>
				<verse number="23">耶穌携瞽者之手、引其至村外、唾於其目、又以手按之、問其有所見否。</verse>
				<verse number="24">瞽者即上視曰、我見人行、如樹木然。</verse>
				<verse number="25">耶穌又按手於其目、使再上視、即全愈、明見諸物。</verse>
				<verse number="26">耶穌遣其歸家、曰、勿入村、勿告村中之人。○</verse>
				<verse number="27">耶穌與門徒往 該撒利亞 、 腓立比 之各村、途中問門徒曰、人謂我爲誰。</verse>
				<verse number="28">答曰、有人言爲施洗之 約翰 、有人言爲 以利亞 、又有人言爲先知中之一。</verse>
				<verse number="29">耶穌曰、爾謂我爲誰、 彼得 曰、爾爲基督。</verse>
				<verse number="30">耶穌切禁伊等勿告人。</verse>
				<verse number="31">於是訓伊等曰、人子必多受苦、被衆長老祭司長與讀書人厭棄、又將被殺、過三日必復活。</verse>
				<verse number="32">耶穌明明言此、 彼得 即牽至側而諫之。</verse>
				<verse number="33">耶穌轉身視門徒、責 彼得 曰、 撒但 退去、因爾不體 神之意、惟體人之意。</verse>
				<verse number="34">耶穌召衆人與門徒來、謂之曰、有人欲從我、即當克己、背十字架而從我。</verse>
				<verse number="35">凡欲保全生命者、必喪失生命、凡爲我與福音之道、喪失生命者、必保全生命。</verse>
				<verse number="36">人若得盡天下之財利、而喪失生命、有何益乎。</verse>
				<verse number="37">人以何者抵生命乎。</verse>
				<verse number="38">凡在此姦淫邪惡世代、以我與我之道、爲可恥者、人子得天父之榮、同聖天使降臨之時、亦必以其人爲可恥者。</verse>
			</chapter>
			<chapter number="9">
				<verse number="1">耶穌又曰、我誠告爾、立於此者、有人在未死以前、必將見 神之國、以權能而降臨。○</verse>
				<verse number="2">過六日、耶穌携 彼得   雅各   約翰 、潛登高山、在伊等前、改變形象、</verse>
				<verse number="3">其衣服光亮、極白如雪、世上漂布者、未能漂至如此白。</verse>
				<verse number="4">忽有、 摩西   以利亞 、在伊等前顯現、與耶穌言。</verse>
				<verse number="5">彼得 謂耶穌曰、夫子、我等在此最好、容我等建三廬、一爲爾、一爲 摩西 、一爲 以利亞 。</verse>
				<verse number="6">彼得 言此、實不知所言爲何、蓋三人皆懼。</verse>
				<verse number="7">有雲遮護伊等、有聲自雲中出曰、此乃我之愛子、爾等當聽之。</verse>
				<verse number="8">三門徒忽然周圍觀視、不見一人、惟有耶穌與伊等同在。○</verse>
				<verse number="9">下山之時、耶穌囑伊等曰、人子尚未從死復活、爾勿以所見者告人。</verse>
				<verse number="10">門徒將此言記於心、彼此議曰、從死復活、是何意乎。</verse>
				<verse number="11">乃問耶穌曰、讀書人爲何言 以利亞 必須先來。</verse>
				<verse number="12">耶穌答曰、 以利亞 自然先來、整理萬事、經上云、人子必受諸多苦害、被人輕慢。</verse>
				<verse number="13">我告爾 以利亞 已來、人竟任意待之、以應經上指彼之言。○</verse>
				<verse number="14">耶穌至門徒處、見有多人圍繞伊等、又有讀書人與伊等辨論。</verse>
				<verse number="15">衆人一見耶穌、即甚驚異、趨前與之請安。</verse>
				<verse number="16">耶穌問讀書人曰、爾與伊等何所辨論。</verse>
				<verse number="17">衆人中有一人答曰、夫子、我携我子來見爾、彼爲啞鬼所附、</verse>
				<verse number="18">無論何處、鬼弄之、使其仆倒、其即口流涎沫、咬牙切齒、身體枯乾、我來請爾門徒、逐出此鬼、伊等竟不能。</verse>
				<verse number="19">耶穌答曰、此不信之世代、我在爾處至幾時、我忍耐爾至幾時乎、將孩童携至我前。</verse>
				<verse number="20">其人即携孩童進前。一見耶穌、鬼即使之抽瘋、跌於地、翻來覆去、口流涎沫。</verse>
				<verse number="21">耶穌問其父曰、彼患此病、有幾何時。答曰、自小時、</verse>
				<verse number="22">鬼屢次使之跌於火中、水中、欲害死之、爾若能行此事、即憐憫我、救濟我。</verse>
				<verse number="23">耶穌曰、爾若能信、在信之人、凡事未有不能者。</verse>
				<verse number="24">孩童之父、即流淚呼曰、主歟、我信、但我之信不足、求爾輔助。</verse>
				<verse number="25">耶穌見衆人來聚、即震嚇邪鬼曰、聾啞之鬼、我命爾自其內而出、不許再入。</verse>
				<verse number="26">其鬼呼叫、使孩童大大抽瘋、即出、孩童如已死然、有多人言其已死。</verse>
				<verse number="27">耶穌携孩童之手、扶之起、孩童即起。</verse>
				<verse number="28">耶穌入屋、門徒私問之曰、我等爲何不能逐出此鬼。</verse>
				<verse number="29">耶穌曰、此類之鬼、若不祈禱禁食、總不能逐之去。○</verse>
				<verse number="30">後伊等離彼地、經過 加利利 、耶穌不欲人知。</verse>
				<verse number="31">即告門徒曰、人子將被賣於人手、爲人所殺、殺後三日、必將復活。</verse>
				<verse number="32">門徒不明此言、又不敢問之。○</verse>
				<verse number="33">耶穌至 迦百農 、在屋內問門徒曰、爾在途中、彼此議論何事。</verse>
				<verse number="34">門徒不作聲、因在途中彼此議論者、是誰爲大。</verse>
				<verse number="35">耶穌坐、呼十二門徒來、謂之曰、凡欲爲首者、必落於衆人之後、服事衆人。</verse>
				<verse number="36">遂携一孩童、使之立於門徒當中、又抱之、謂門徒曰、</verse>
				<verse number="37">凡爲我之名、接待一如此之孩童者、即接待我、凡接待我者、非接待我、乃接待差我來之父。○</verse>
				<verse number="38">約翰 謂耶穌曰、夫子、我等見一不隨從我之人、奉爾名逐鬼、我即禁止之、因其不隨從我等。</verse>
				<verse number="39">耶穌曰、勿禁止之、蓋未有奉我名施行異能、反輕易毀謗我者。</verse>
				<verse number="40">凡不與我爲敵者、即順從我者。</verse>
				<verse number="41">凡爲我之名、取一盃水與爾飲、因爾屬基督、我誠告爾、此人必不失其賞賜。</verse>
				<verse number="42">凡使信我之一小子陷於罪中、其人反不如有人將磨石、繫其頸、投之深海。</verse>
				<verse number="43">倘若爾一手使爾犯罪、即砍斷之、甯缺一手進入永生、强如有兩手、而落於地獄不滅之火中、</verse>
				<verse number="44">在彼處、蟲不死、火不滅。</verse>
				<verse number="45">倘若爾一足使爾犯罪、即砍斷之、甯缺一足進入永生、强如有兩足、而落於地獄不滅之火中、</verse>
				<verse number="46">在彼處、蟲不死、火不滅。</verse>
				<verse number="47">倘若爾一眼使爾犯罪、即抉出、甯缺一眼進入 神之國、强如有兩眼、而落於地獄之火中、</verse>
				<verse number="48">在彼處、蟲不死、火不滅。</verse>
				<verse number="49">蓋凡人必經火煉、凡祭物必用鹽醃。</verse>
				<verse number="50">鹽本好物、鹽若失味、何能使鹽再鹹乎。爾等內當有鹽、亦當彼此和睦。</verse>
			</chapter>
			<chapter number="10">
				<verse number="1">耶穌自彼處起行、經過 約但 河外、入 猶太 境內、衆人又聚集來見之、耶穌照常教訓伊等。</verse>
				<verse number="2">法利賽人來問耶穌曰、人休妻、可乎不可、意欲試探之。</verse>
				<verse number="3">耶穌答曰、 摩西 如何命爾。</verse>
				<verse number="4">伊等曰、 摩西 命我寫休書、方可休妻。</verse>
				<verse number="5">耶穌曰、 摩西 因爾心中剛硬、與爾留此條例。</verse>
				<verse number="6">其實始初造萬物之時、 神造人、乃造一男一女、</verse>
				<verse number="7">因此、人當離父母、與妻如膠似漆、二人成爲一體。</verse>
				<verse number="8">如此觀之、夫妻不再爲兩人、乃爲一體矣。</verse>
				<verse number="9">故 神所配合者、人不可分之。</verse>
				<verse number="10">進屋內、門徒亦將此事問耶穌。</verse>
				<verse number="11">耶穌答曰、凡休妻另娶者、即犯姦淫、辜負其妻。</verse>
				<verse number="12">妻若離棄丈夫另嫁、亦是犯姦淫。○</verse>
				<verse number="13">有人携孩童來見耶穌、欲耶穌按之、門徒責彼携孩童之人。</verse>
				<verse number="14">耶穌見之、即不喜悅、謂門徒曰、容孩童來就我、勿禁止、因在 神國者、正如此孩童之人。</verse>
				<verse number="15">我誠告爾、凡欲承受 神國者、若不如此孩童之式、必不得入。</verse>
				<verse number="16">遂抱孩童、按手於其上、爲之祝福。○</verse>
				<verse number="17">耶穌出而行路之時、有一人奔至、跪於其前、問之曰、良善之夫子、我當行何事、方能得永生。</verse>
				<verse number="18">耶穌曰、爾爲何稱我爲良善乎、 神而外、無一良善者。</verse>
				<verse number="19">誡命乃爾所知者、即如勿姦淫、勿殺人、勿偷盜、勿妄證、勿欺騙人、當孝敬父母。</verse>
				<verse number="20">其人答曰、夫子、此誡我自幼皆遵守矣。</verse>
				<verse number="21">耶穌視其人、即愛惜之、謂之曰、爾尚缺一、爾去賣爾所有者、賙濟窮人、自必有財寶於天、又當背十字架來從我。</verse>
				<verse number="22">其人聞此言、即改變顏色、憂愁而去、因其產業甚多。○</verse>
				<verse number="23">耶穌周圍觀視、謂門徒曰、有錢財之人、進 神之國、難矣哉。</verse>
				<verse number="24">門徒奇其所言、耶穌又曰、小子、倚賴錢財之人、進 神之國、難矣哉。</verse>
				<verse number="25">駝穿鍼眼、較財主進 神之國、尚易也。</verse>
				<verse number="26">門徒甚奇異、彼此曰、如此、孰能得救乎。</verse>
				<verse number="27">耶穌視伊等曰、在人固不能、在 神則不然、蓋 神乃無所不能也。</verse>
				<verse number="28">彼得 謂耶穌曰、我已捨一切所有隨從爾矣。</verse>
				<verse number="29">耶穌答曰、我誠告爾、凡爲我與福音、捨棄家宅、兄弟、姊妹、父母、妻室、子女、田地者、</verse>
				<verse number="30">必在今世得百倍、即家宅、兄弟、姊妹、父母、子女、田地、且受迫害、至來世必得永生。</verse>
				<verse number="31">然多有在前者將爲後、在後者將爲前矣。○</verse>
				<verse number="32">伊等行路上 耶路撒冷 、耶穌在前行、門徒隨從之、又驚異、又恐懼。耶穌召十二門徒來、再以己將遇之事、告知伊等曰、</verse>
				<verse number="33">我等上 耶路撒冷 、人子將被賣與祭司長並讀書人、彼將定其死罪、解交外邦人、</verse>
				<verse number="34">凌辱之、鞭打之、唾其身、殺害之、第三日、必復活。○</verse>
				<verse number="35">西庇太 之子、 雅各   約翰 、來見耶穌曰、夫子、我等無論向爾何求、欲爾爲我成之。</verse>
				<verse number="36">耶穌曰、欲我爲爾等何爲乎。</verse>
				<verse number="37">答曰、爾得榮耀時、賜我一坐於爾右、一坐於爾左。</verse>
				<verse number="38">耶穌曰、爾所求者、爾自不知、我將飲之盃、爾能飲乎、我將受之洗、爾能受乎。</verse>
				<verse number="39">答曰、我等能。耶穌曰、我所飲之盃。爾亦必飲、我所受之洗、爾亦必受、</verse>
				<verse number="40">但坐於我之左右、非我所可賜者、乃是豫備與誰、即賜與誰。</verse>
				<verse number="41">十門徒聞之、甚不悅 雅各   約翰 。</verse>
				<verse number="42">耶穌召伊等來曰、外邦人有君王管束之、有大臣轄制之、此乃爾所知者、</verse>
				<verse number="43">但爾不可如此、爾中誰欲爲大、即當爲爾服役。</verse>
				<verse number="44">誰欲居首位、即當爲爾衆人之僕。</verse>
				<verse number="45">蓋人子來、非欲受人服事、乃欲服事人、且捨命爲衆人贖罪。○</verse>
				<verse number="46">後至 耶利哥 、耶穌偕門徒與多人出 耶利哥 之時、有一瞽者 巴底買 、是 底買 之子。坐於路旁丐食。</verse>
				<verse number="47">聞是 拏撒勒 之耶穌、即呼曰、 大衛 之子孫耶穌、憐恤我。</verse>
				<verse number="48">衆人責之、不許其喧叫、彼愈呼曰、 大衛 之子孫憐恤我。</verse>
				<verse number="49">耶穌止步、命人召之、人即召瞽者、謂之曰、爾放心、起身、主召爾。</verse>
				<verse number="50">瞽者棄衣而起、至耶穌前。</verse>
				<verse number="51">耶穌謂之曰、爾欲我向爾何爲。瞽者答曰、拉波尼、 我欲得見。</verse>
				<verse number="52">耶穌曰、爾去矣、爾之信救爾矣。瞽者即得見、在路隨從耶穌。</verse>
			</chapter>
			<chapter number="11">
				<verse number="1">耶穌與門徒將近 耶路撒冷 、先至附近 橄欖 山之 伯法其 、 伯大尼 。耶穌遣二門徒、</verse>
				<verse number="2">謂之曰、爾往對面之村、進村時、必見彼處繫一未經人騎之驢駒、爾可解之、牽來就我、</verse>
				<verse number="3">若有人問爾爲何解驢、即曰、主用之、其人必使爾牽來。</verse>
				<verse number="4">門徒旣去、果見驢駒繫於門外岔路口、遂解之。</verse>
				<verse number="5">在彼立者有數人、問伊等曰、解驢何爲。</verse>
				<verse number="6">門徒按耶穌所命之言回答、其人即任伊等牽來。</verse>
				<verse number="7">伊等牽驢駒、至耶穌前、將己之衣、搭於其上、耶穌遂騎之。</verse>
				<verse number="8">有多人將己之衣鋪於路、亦有人伐樹枝鋪於路。</verse>
				<verse number="9">且前行後從之人、皆大聲曰、和散那、 奉主名來者、當稱頌也、</verse>
				<verse number="10">我祖 大衛 之國、奉主之名而來、乃當稱頌者、在至上之處、當稱和散那。○</verse>
				<verse number="11">耶穌至 耶路撒冷 、進入聖殿、周圍觀視殿中各物、時已晚、即與十二門徒出、往 伯大尼 而去。○</verse>
				<verse number="12">次日、出 伯大尼 時、耶穌飢餓、</verse>
				<verse number="13">遠見一無花果樹、樹上有葉、即進前、欲於樹上得果、至樹下、尋不見果、惟有葉存。因結果之時、尚未至。</verse>
				<verse number="14">耶穌謂樹曰、自今以後、爾永不得結果與人食。門徒皆聞之。○</verse>
				<verse number="15">伊等來至 耶路撒冷 、耶穌進入聖殿、驅逐其中貿易者、推倒兌換銀錢者之棹、與賣鴿者之凳、</verse>
				<verse number="16">又不許人携器具自聖殿經過、</verse>
				<verse number="17">教訓伊等曰、經豈不云、我之殿、必稱爲萬國祈禱之地乎、爾竟將此殿、當作盜賊之巢穴矣。</verse>
				<verse number="18">讀書人與衆祭司長聞此言、謀欲殺害耶穌、然又懼之、因衆人以其教訓爲希奇。○</verse>
				<verse number="19">至晚、耶穌出城。</verse>
				<verse number="20">次早、伊等從無花果樹下經過、見樹連根皆枯矣。</verse>
				<verse number="21">彼得 思念耶穌之言、即曰、夫子、請觀爾所咒詛之無花果樹、已枯矣。</verse>
				<verse number="22">耶穌答曰、爾當信 神。</verse>
				<verse number="23">我誠告爾、無論何人、向此山曰、離此處投於海中、心內無有疑惑、深信所言必成、則所言必與之成就。</verse>
				<verse number="24">我故謂爾曰、祈禱之時、無論何求、但須信我必得、則必得之。</verse>
				<verse number="25">爾立而祈禱、若念及有人得罪爾、即當饒恕之、爾在天上之父、亦必饒恕爾之罪過。</verse>
				<verse number="26">爾若不饒恕人、爾在天上之父、亦不饒恕爾之罪過。○</verse>
				<verse number="27">耶穌與門徒、又至 耶路撒冷 、耶穌行於聖殿之時、衆祭司長、與讀書人、並長老、皆至其前、</verse>
				<verse number="28">問之曰、爾用何權行此諸事、誰賜爾行此諸事之權乎。</verse>
				<verse number="29">耶穌答曰、我亦有一言問爾、爾若告我、我即告爾、我用何權行此諸事。</verse>
				<verse number="30">約翰 之洗禮、從天而來乎、抑從人而來乎、爾回答我。</verse>
				<verse number="31">伊等私議曰、我若言從天而來、彼必曰、何不信之、</verse>
				<verse number="32">我若言從人而來、則又懼百姓、因衆人皆謂 約翰 實爲先知。</verse>
				<verse number="33">即回答耶穌曰、我等不知、耶穌曰、我亦不告爾我用何權行此諸事。</verse>
			</chapter>
			<chapter number="12">
				<verse number="1">耶穌用比喻謂伊等曰、有一人種葡萄園、環之以籬、內掘一壓酒處、造一樓、租與園戶、即往他方而去。</verse>
				<verse number="2">至期、遣一僕人往就園戶、欲從園戶手中收葡萄園之果、</verse>
				<verse number="3">園戶執而扑之、使其空手而回。</verse>
				<verse number="4">又遣他僕、園戶以石擊傷其首、使其受凌辱而歸。</verse>
				<verse number="5">後又遣一僕、園戶殺之。再遣多僕、有被扑者、有被殺者。</verse>
				<verse number="6">園主尚有一愛子、末後遣之、以爲伊等必尊敬我之子矣。</verse>
				<verse number="7">園戶彼此曰、此乃承接產業者、我等不如殺之、產業必歸我等矣。</verse>
				<verse number="8">即執而殺之、擲於園外。</verse>
				<verse number="9">葡萄園之主人、將如何辦理乎、彼必來滅此園戶、將園租與他人。</verse>
				<verse number="10">經云、工匠所廢棄之石、作爲屋角之首石、</verse>
				<verse number="11">此乃主所作者、在我目中、甚覺希奇、此經爾未曾讀乎。</verse>
				<verse number="12">伊等明曉此喻、乃指己而言、欲執耶穌、而懼百姓、遂離之而去。○</verse>
				<verse number="13">後遣法利賽數人、並 希律 黨數人、欲就耶穌所言而陷害之。</verse>
				<verse number="14">其人來、謂耶穌曰、夫子、我知爾乃誠實者、不徇情待人者、因爾非以外貌取人、乃用誠實傳 神之道。納稅與 該撒 、當乎不當乎、可納乎否乎。</verse>
				<verse number="15">耶穌知伊等假意、即曰、爾爲何試探我、取一銀錢、來與我觀。</verse>
				<verse number="16">遂取來。耶穌曰、此像與此號屬誰乎。答曰、屬 該撒 。</verse>
				<verse number="17">耶穌曰、 該撒 之物、當歸與 該撒 、 神之物、當歸與 神。衆人甚以爲希奇。○</verse>
				<verse number="18">撒都該人、常言人死不能復活、伊等有數人來、見耶穌曰、</verse>
				<verse number="19">夫子、 摩西 在書中曉諭我曰、若人死遺妻、而無子、其弟當娶之、生子承繼其兄。</verse>
				<verse number="20">有兄弟七人、長者娶妻、死而未留子。</verse>
				<verse number="21">其二娶之、亦死、而未留子、其三亦然。</verse>
				<verse number="22">七人皆娶之、皆未留子、末後、其婦人亦死。</verse>
				<verse number="23">七人旣皆娶之、至復活之時、伊等皆復活、此婦人爲誰之妻乎。</verse>
				<verse number="24">耶穌答曰、爾不明聖經、亦不明 神之大能、爾之錯謬、豈非因此乎。</verse>
				<verse number="25">復活之後、人皆不嫁不娶、乃如在天之使者然。</verse>
				<verse number="26">論及死人復活、爾未讀 摩西 之書、荆棘篇上所載之言乎、其篇上載 神謂 摩西 曰、我乃 亞伯拉罕 之 神、 以撒 之 神、 雅各 之 神、</verse>
				<verse number="27">神非死人之 神、乃活人之 神、故爾大錯矣。○</verse>
				<verse number="28">有一讀書人來、聞伊等辨論、知耶穌回答甚好、即問之曰、衆誡命中、孰爲第一緊要者乎。</verse>
				<verse number="29">耶穌曰、衆誡命中、第一緊要者、即曰、 以色列 人當聽、主我之 神、乃獨一無二之主、</verse>
				<verse number="30">爾當盡心、盡性、盡意、盡力、愛主、爾之 神、此乃誡命中第一緊要者。</verse>
				<verse number="31">其次亦是如此、即愛人如己、再無比此兩條更大者。</verse>
				<verse number="32">讀書人謂之曰、善哉、夫子所言、乃眞實也、蓋 神獨一、其外無他者矣。</verse>
				<verse number="33">若盡心盡性盡意盡力愛主、又愛人如己、即勝過一切燔祭與諸般祭祀。</verse>
				<verse number="34">耶穌見其回答有智慧、即曰、爾離 神國不遠矣。以後無人敢再問耶穌。○</verse>
				<verse number="35">耶穌在聖殿訓人、問之曰、讀書人何以謂基督爲 大衛 之子孫乎。</verse>
				<verse number="36">大衛 被聖靈感動、自言主謂我主曰、坐於我右、待我使爾之仇敵、爲爾足凳。</verse>
				<verse number="37">大衛 旣自稱基督爲主、基督如何是 大衛 之子孫乎。衆人皆歡喜聽耶穌講道。○</verse>
				<verse number="38">耶穌訓人之時、又曰、當謹防讀書人、伊等好衣長衣而行、歡喜人在街市與之請安、</verse>
				<verse number="39">在會堂坐高位、在筵席坐首座、</verse>
				<verse number="40">伊等竟侵吞寡婦之家財、假意作長長祈禱、必受更重之刑。○</verse>
				<verse number="41">耶穌對銀庫而坐、視衆人如何捐錢入庫、有衆富人、捐輸多錢、</verse>
				<verse number="42">有一貧嫠、捐入二小錢、即一大錢。</verse>
				<verse number="43">耶穌遂呼門徒來、謂之曰、我誠告爾、此貧嫠所捐入庫者、較衆所捐者多矣、蓋衆人乃自己有餘、取而捐之、此嫠婦乃自己不足、反將所有一切養生者取而捐之。</verse>
				<verse number="44"></verse>
			</chapter>
			<chapter number="13">
				<verse number="1">耶穌出聖殿、有一門徒謂之曰、夫子、請觀此石、此殿宇、何等雄壯。</verse>
				<verse number="2">耶穌答曰、爾見此大殿宇乎、後來無一石留於石上、皆必拆毀。○</verse>
				<verse number="3">耶穌在 橄欖 山、對殿而坐、 彼得   雅各   約翰   安得烈 私問之曰、</verse>
				<verse number="4">請告我等何時有此事、且此一切事成就之時、有何豫兆乎。</verse>
				<verse number="5">耶穌答曰、當謹慎、以免被人迷惑爾。</verse>
				<verse number="6">蓋將有多人冒我名而來、自稱爲基督、迷惑多人。</verse>
				<verse number="7">爾聞爭戰、與爭戰之風聲、勿懼、此事必有、但末日尚未至耳。</verse>
				<verse number="8">民欲攻擊民、國欲攻擊國、地震、飢荒、反亂、各處皆有、此乃災難之始也。○</verse>
				<verse number="9">爾當自己謹愼、人爲我故、必將爾解至公會、在會堂鞭扑、且使爾立於君王侯伯前作證。</verse>
				<verse number="10">然而福音必先傳遍萬國。</verse>
				<verse number="11">人將爾送官之時、勿先籌算如何言講、亦勿思慮、至其時、賜爾何言、爾即言之、蓋非爾自言、乃聖靈所言。</verse>
				<verse number="12">其時、兄弟必將兄弟、父必將子、送至死地、子女必與父母爲仇、害死之。</verse>
				<verse number="13">爾必將爲我之名、被衆人怨恨、惟忍耐至終者、必得救。○</verse>
				<verse number="14">爾見先知 但以理 所言、殘暴可憎之物、立於不當立之地、讀者當思之、彼時、居於 猶太 之人、當逃至山上。</verse>
				<verse number="15">在屋上者、勿下而進屋、亦勿進而取物、</verse>
				<verse number="16">在田者、勿回家取衣服。</verse>
				<verse number="17">彼時、懷孕者、及乳養嬰孩者有禍矣。</verse>
				<verse number="18">爾當祈禱。免至爾在冬天逃避。</verse>
				<verse number="19">蓋彼時、必有災難、從 神創造萬物、直至如今、未有如此之災難、後亦必無有。</verse>
				<verse number="20">主若不減少其日、即無一人得救、但爲蒙揀選之人、已將其日減少矣。</verse>
				<verse number="21">彼時、若有人告爾曰、基督在此、基督在彼、爾勿信之。</verse>
				<verse number="22">因假基督、假先知、必將興起、施行異蹟奇事、若能迷惑揀選之人、亦即迷惑矣。</verse>
				<verse number="23">爾須謹愼、此事我皆豫告爾矣。○</verse>
				<verse number="24">在彼日、災難以後、日必將黑暗、月不放光、</verse>
				<verse number="25">衆星必將自天墜落、天象皆必震動。</verse>
				<verse number="26">彼時、衆人將見人子、有大權大榮、駕雲而來。</verse>
				<verse number="27">彼時、必遣其使者、從四方從地極、直至天邊、將所揀選之人、皆招集之。○</verse>
				<verse number="28">爾可以無花果樹爲喻、當樹枝柔嫩發葉之時、即知夏日將至、</verse>
				<verse number="29">如此、爾見此諸兆、亦即知彼時近矣、已在門前矣。</verse>
				<verse number="30">我誠告爾、此一代尚未過去、此諸事皆必成就。</verse>
				<verse number="31">天地必廢、我之言斷不能廢、</verse>
				<verse number="32">但其日其時、無有人知、即在天之使者、亦不知、子亦不知、惟有父知之。</verse>
				<verse number="33">爾當謹愼、儆醒、祈禱、因爾不知此日期幾時來至。</verse>
				<verse number="34">人子如一人離家、暫往他國、交權與僕、分派各人當行之事、又命守門者儆醒。</verse>
				<verse number="35">所以爾當儆醒、因爾不知家主何時至、或晚、或夜、或雞鳴、或早晨、</verse>
				<verse number="36">恐其忽然而歸、見爾等睡矣。</verse>
				<verse number="37">我所告爾者、我亦告衆人、必當儆醒。</verse>
			</chapter>
			<chapter number="14">
				<verse number="1">過兩日、乃逾越節、又名除酵節、衆祭司長、與讀書人商議、用詭計、執耶穌而殺之、</verse>
				<verse number="2">但云當節之日、不可執之、恐民生亂。○</verse>
				<verse number="3">耶穌在 百大尼 曾患癩之 西門 家坐席、有一婦人、持玉盒、內盛至眞至貴之那達香膏來、揭開玉盒、將膏澆於耶穌之首。</verse>
				<verse number="4">有數人心中不悅曰、爲何如此糜費香膏乎、</verse>
				<verse number="5">此香膏、可賣三十多金、賙濟窮人。伊等即咎此婦人。</verse>
				<verse number="6">耶穌曰、爾容之、何難之乎、彼向我所行者、乃善事。</verse>
				<verse number="7">窮人常與爾同在、爾隨時皆可善待之、但我不常與爾同在。</verse>
				<verse number="8">此婦人所行者、乃盡其力量、彼將香膏澆於我身、蓋豫備我安葬之事。</verse>
				<verse number="9">我誠告爾、普天之下、無論在何處傳福音、必述此婦所行者、使人記念之。○</verse>
				<verse number="10">十二門徒中、有一 以色加略   猶大 、往見祭司長、欲將耶穌賣與伊等。</verse>
				<verse number="11">伊等聞之、即歡喜、許之銀錢。 猶大 遂尋機會賣耶穌。○</verse>
				<verse number="12">除酵節之首日、宰逾越節羔羊之時、門徒問耶穌曰、爾食逾越節之羔羊、欲我往何處豫備。</verse>
				<verse number="13">耶穌遣二門徒、謂之曰、爾進城、必遇一携水瓶之人、即隨之。</verse>
				<verse number="14">彼進何家、爾即告其家之主人曰、夫子云、客房何在、我與門徒、欲在彼食逾越節之筵。</verse>
				<verse number="15">家主必指與爾一間大樓、陳設齊整、即在彼爲我等豫備。</verse>
				<verse number="16">門徒出、進城、所遇果如耶穌所言、遂備逾越節之筵。○</verse>
				<verse number="17">至晚、耶穌與十二門徒來坐席。</verse>
				<verse number="18">正食之時、耶穌曰、我誠告爾、爾中有一與我同食之人、將賣我矣。</verse>
				<verse number="19">門徒甚憂、一一問耶穌曰、是我乎、是我乎。</verse>
				<verse number="20">耶穌答曰、十二人中、有一與我同蘸手於盤者、即其人也。</verse>
				<verse number="21">人子必按聖經指彼之言去世、但賣人子之人、有禍矣、此人反不如不生於世。○</verse>
				<verse number="22">食之時、耶穌取餅、祝謝、擘開、分與門徒曰、爾等取食、此乃我之身體。</verse>
				<verse number="23">又取盃、祝謝、遞與門徒、伊等皆飲之．</verse>
				<verse number="24">耶穌謂伊等曰、此乃我之血、即新約之血、爲衆人流者。</verse>
				<verse number="25">我誠告爾、從今日直至我與爾在 神國中、飲新酒之日、我不再飲此葡萄汁矣。○</verse>
				<verse number="26">伊等歌詩、即出、往 橄欖 山。○</verse>
				<verse number="27">耶穌謂門徒曰、此夜、爾等皆必厭棄我、蓋經有云、我擊牧羊者、則羣羊散矣。</verse>
				<verse number="28">我復活之後、將先爾往 加利利 。</verse>
				<verse number="29">彼得 曰、衆人雖厭棄爾、我必不厭棄爾。</verse>
				<verse number="30">耶穌曰、我誠告爾、此夜鷄鳴二次以先、爾將三次言不識我。</verse>
				<verse number="31">彼得 極力曰、我即與爾同死、决不言不識爾。衆門徒亦皆如此言。○</verse>
				<verse number="32">至一處、名曰 客西馬尼 、耶穌謂門徒曰、爾坐於此、待我去祈禱。</verse>
				<verse number="33">於是帶 彼得 、 雅各 、 約翰 同去、即驚恐悲傷、</verse>
				<verse number="34">謂伊等曰、我心甚憂傷、幾乎至死、爾在此等候儆醒。</verse>
				<verse number="35">即前行數步、俯伏於地、祈禱曰、假若可行、則使此時過去。</verse>
				<verse number="36">又曰、阿爸父歟、爾乃無所不能者、求爾使此一盃離我、但勿從我之意、宜從爾之意、</verse>
				<verse number="37">耶穌返、見門徒睡、謂 彼得 曰、 西門 、爾尚睡乎、不能儆醒片時乎。</verse>
				<verse number="38">當儆醒祈禱、免致入於迷惑、心固願、而身則弱矣。</verse>
				<verse number="39">耶穌又往祈禱、言如前。</verse>
				<verse number="40">返時、見門徒又睡、因其目困倦、伊等亦不知如何答耶穌。</verse>
				<verse number="41">第三次返、謂伊等曰、今爾仍睡且安乎、已矣、時已至矣、人子被賣於惡人手矣。</verse>
				<verse number="42">起而偕行、賣我之人、離此不遠矣。○</verse>
				<verse number="43">言時、十二門徒中之 猶大 、帶領多人、執持刀棒、自祭司長、讀書人、與長老處來。</verse>
				<verse number="44">賣耶穌之人、曾與伊等定一暗號、曰、我與接吻者、即其人也、爾可執之、小心帶去。</verse>
				<verse number="45">遂來至耶穌前、曰、夫子、夫子、即與之接吻。</verse>
				<verse number="46">衆人即下手執耶穌。</verse>
				<verse number="47">旁立者、有一人拔刀、擊祭司長之僕、削其一耳。</verse>
				<verse number="48">耶穌謂衆人曰、爾持刀棒來執我、如捕賊乎。</verse>
				<verse number="49">我日日在聖殿訓人、與爾同在、爾反不執我、但此事成就、爲應驗經言。</verse>
				<verse number="50">門徒皆離耶穌而逃。</verse>
				<verse number="51">有一少年人、身披蔴布、隨從耶穌、有數兵丁執之。</verse>
				<verse number="52">彼即棄蔴布、赤身逃去。○</verse>
				<verse number="53">衆人將耶穌解至大祭司前、衆祭司長、長老、與讀書人、皆在彼聚集。</verse>
				<verse number="54">彼得 遠隨耶穌、進大祭司之院、與差役同坐向火。</verse>
				<verse number="55">衆祭司長、與全公會之人、求證控耶穌、欲治死之、但求而不得、</verse>
				<verse number="56">蓋雖有多人妄證以控之、但其所證者不合。</verse>
				<verse number="57">又有數人、起作假證控之曰、</verse>
				<verse number="58">我聞此人云、我將毀此人手所造之殿、三日內、別建一殿、非人手所造者。</verse>
				<verse number="59">但其所證亦不合。</verse>
				<verse number="60">大祭司立於中、問耶穌曰、爾無言以答乎。此諸人作證訟爾者爲何。</verse>
				<verse number="61">耶穌閉口、一言不答、大祭司又問之曰、爾果爲當稱頌之 神之子基督否。</verse>
				<verse number="62">耶穌曰、我是也、爾等將見人子坐於有大權之主右、乘天雲而降臨、</verse>
				<verse number="63">大祭司即裂己衣、曰、我何必尋他證乎、</verse>
				<verse number="64">爾等已聞其僭妄之言矣、爾之意如何。衆人即將其定成死罪。</verse>
				<verse number="65">有人唾於其身、又掩其面、用拳擊之、謂之曰、爾乃先知、可言擊爾者爲誰衆僕人亦用手掌擊之。○</verse>
				<verse number="66">彼得 在院、大祭司之一婢女出、</verse>
				<verse number="67">見 彼得 向火、即視之曰、爾亦隨從 拏撒勒 人耶穌者乎。</verse>
				<verse number="68">彼得 不認、曰、我不知、亦不明爾所言者爲何。於是出至門前、鷄即鳴矣。</verse>
				<verse number="69">又一婢女見之、謂旁立之人曰、此亦是其黨、 彼得 又不認。</verse>
				<verse number="70">不多時、旁立之人、又謂 彼得 曰、爾眞爲其黨、因爾乃 加利利 人、爾之口音亦相似。</verse>
				<verse number="71">彼得 發咒起誓曰、爾所言之人、我不識之。</verse>
				<verse number="72">鷄即鳴第二次矣、於是 彼得 思念耶穌所云、鷄鳴二次之先、爾將三次言不識我之語、再三思之、即哭矣。</verse>
			</chapter>
			<chapter number="15">
				<verse number="1">清早、衆祭司長、長老、讀書人、與全公會之人、大衆商議、遂將耶穌捆縛、解交 彼拉多 。</verse>
				<verse number="2">彼拉多 問之曰、爾乃 猶太 人之王乎。耶穌答曰、爾言是也。</verse>
				<verse number="3">衆祭司長以諸多事訟之。</verse>
				<verse number="4">彼拉多 又問之曰、伊等爲證、訟爾多端、爾不答乎。</verse>
				<verse number="5">耶穌仍不答、 彼拉多 以爲希奇。○</verse>
				<verse number="6">每至此節、方伯照百姓所求者、釋放一囚犯。</verse>
				<verse number="7">有一人名 巴拉巴 、與叛逆之人同縛、彼叛逆之時、曾殺人。</verse>
				<verse number="8">衆人大聲求方伯、照常例辦理。</verse>
				<verse number="9">彼拉多 答曰、爾欲我釋放 猶太 人之王乎。</verse>
				<verse number="10">彼拉多 此言、因知眾祭司長解耶穌來、是爲嫉妬耶穌。</verse>
				<verse number="11">祭司長唆衆、求釋放 巴拉巴 。</verse>
				<verse number="12">彼拉多 又曰、爾所稱爲 猶太 人之王者、欲我如何辦乎。</verse>
				<verse number="13">衆人又呼曰、釘之於十字架。</verse>
				<verse number="14">彼拉多 曰、彼行何惡事。衆人愈呼曰、釘之於十字架。</verse>
				<verse number="15">彼拉多 欲行百姓所歡喜之事、即放 巴拉巴 、將耶穌鞭之、交與人釘十字架。○</verse>
				<verse number="16">兵丁領耶穌進院內、即公堂、聚集全營之兵、</verse>
				<verse number="17">取紫袍衣之、又用枳棘編作冕、戴於其首。</verse>
				<verse number="18">即與之請安、曰、請 猶太 人之王安。</verse>
				<verse number="19">又取一枝蘆葦擊其首、唾於其身、跪拜之。</verse>
				<verse number="20">戲弄畢、脫紫袍、衣以原舊之衣、牽之出、釘於十字架。○</verse>
				<verse number="21">有一 古利奈 人、名 西門 、即 亞力山大 與 魯孚 之父、自鄉來、經過其地、衆人强之背十字架。</verse>
				<verse number="22">伊等帶耶穌至一地、名 各各他 、譯之、即髑髏處。</verse>
				<verse number="23">將沒藥調和之酒、與耶穌飲、耶穌不飲。</verse>
				<verse number="24">衆將耶穌釘於十字架、拈鬮分其衣、以觀誰得。</verse>
				<verse number="25">釘十字架之時、正在巳初。</verse>
				<verse number="26">在上書訟之之言曰、 猶太 人之王。</verse>
				<verse number="27">伊等又將二强盜、與之同釘十字架、一在左、一在右。</verse>
				<verse number="28">此即應經上之言曰。人將其列於罪犯中。</verse>
				<verse number="29">從彼處經過之人、譏誚耶穌、搖首曰、爾乃拆毀聖殿、三日又建造者、今可自救、從十字架而下。</verse>
				<verse number="30"></verse>
				<verse number="31">衆祭司長、與讀書人、大衆亦如此戲弄之、曰、彼救他人、反不能自救。</verse>
				<verse number="32">以色列 之王基督、今可從十字架而下、我等見之、即信矣。與彼同釘之人、亦駡之。○</verse>
				<verse number="33">從午正至申初、遍地皆黑暗。</verse>
				<verse number="34">申初時、耶穌大聲呼曰、以羅伊、以羅伊、拉馬撒巴各大尼、譯之、即言我 神、我 神、爲何離我。</verse>
				<verse number="35">旁立者、有數人聞之、即曰、彼呼 以利亞 。</verse>
				<verse number="36">有一人奔至、將海絨浸於醋中、綁於葦上、送與之飲、曰、姑待之、觀 以利亞 來取之下否。</verse>
				<verse number="37">耶穌大聲呼叫、氣即絕矣。</verse>
				<verse number="38">殿內之幔、自上至下、裂爲兩半。</verse>
				<verse number="39">對面所立之百夫長、見耶穌如此呼叫絕氣、即曰、此人眞爲 神之子矣。○</verse>
				<verse number="40">有數婦人。遠遠觀視、內中有 抹大拉 之 馬利亞 、與小 雅各 並 約西 之母 馬利亞 、又有 撒羅米</verse>
				<verse number="41">此諸婦人、即耶穌在 加利利 時、隨從服事耶穌者、又有與耶穌同上 耶路撒冷 之婦女多人、在彼觀視。○</verse>
				<verse number="42">此日、乃豫備安息日之日、即安息日之前一日、時已晚矣。</verse>
				<verse number="43">有 亞力馬太 之人 約瑟 來、彼爲尊貴之議士、亦是盼望 神國者、放膽進見 彼拉多 、求耶穌之身體。</verse>
				<verse number="44">彼拉多 詫異耶穌已死、即呼百夫長來、問其死之久不久。</verse>
				<verse number="45">旣從百夫長之言、得知實情、即將耶穌之身體、賜與 約瑟 。</verse>
				<verse number="46">約瑟 買細蔴布、取下耶穌之身體、裹以細蔴布、安葬於墳墓內、此墳墓、乃鑿於磐石中者、又將一石、轉於墓門。</verse>
				<verse number="47">抹大拉 之 馬利亞 、與 約西 之母 馬利亞 、皆見其安葬之地。</verse>
			</chapter>
			<chapter number="16">
				<verse number="1">安息日旣過、 抹大拉 之 馬利亞 、與 雅各 之母 馬利亞 、並 撒羅米 、買香料、欲抹耶穌之身體。</verse>
				<verse number="2">七日之首日、清早、日出時、伊等來至墳墓前。</verse>
				<verse number="3">相語曰、誰爲我將墓門之石轉開。</verse>
				<verse number="4">原來其石甚大、伊等一望、即見其已轉開矣。</verse>
				<verse number="5">進入墳墓、見一少年人坐於右、身衣白袍、婦皆驚駭。</verse>
				<verse number="6">少年人謂之曰、勿驚駭、爾尋釘十字架之 拏撒勒 人耶穌、彼已復活、不在此矣、爾來觀其安葬之處。</verse>
				<verse number="7">爾且往告其門徒、與 彼得 曰、耶穌在爾之先、往 加利利 、在彼、可見之、如其從前告爾之言。</verse>
				<verse number="8">彼衆婦人急出、自墳墓前奔回、又戰兢、又驚駭、一言亦不告人、因伊等恐懼之甚。○</verse>
				<verse number="9">耶穌在七日之首日、清早復活、先顯現於 抹大拉 之 馬利亞 、耶穌曾從此 馬利亞 之身、逐出七鬼。</verse>
				<verse number="10">此婦人往告彼素從耶穌之人、其時、伊等正哭泣悲哀、</verse>
				<verse number="11">伊等聞耶穌復活、被此婦人觀見、竟不肯信。○</verse>
				<verse number="12">後其中有二人適鄉、行路之時、耶穌改變形相、顯現於二人前。</verse>
				<verse number="13">二人即往告其餘之門徒、其餘之門徒仍不信。○</verse>
				<verse number="14">後十一門徒坐席之時、耶穌顯現、責其心硬不信、因其復活以後、有人見之、告與伊等、伊等仍不信。</verse>
				<verse number="15">耶穌謂之曰、爾往普天下傳福音與萬民聽。</verse>
				<verse number="16">信而受洗者、必得救、不信者、必被定罪。</verse>
				<verse number="17">信者必能施行奇事、賴我之名逐鬼、言各國之方言、</verse>
				<verse number="18">手能操蛇、若飲毒物、亦不受害、手按病人、病人即愈。○</verse>
				<verse number="19">主向伊等言畢、即升天、坐於 神之右。</verse>
				<verse number="20">門徒出、往各處宣講福音、主亦輔助伊等、施行奇事、見證所傳之道、阿們。 聖馬可福音終</verse>
			</chapter>
		</book>
		<book number="42">
			<chapter number="1">
				<verse number="1">提阿非羅 大人、有多人作書、記載我等所篤信之事、按照傳道之人、自始親見、又傳與我等者。</verse>
				<verse number="2"></verse>
				<verse number="3">此諸事、我旣從始初詳細考究。亦以爲當按次序記載、達與爾、</verse>
				<verse number="4">使爾深知素所學之道、皆爲確實。○</verse>
				<verse number="5">當 猶太 王 希律 之時、 亞比亞 班中、有一祭司、名 撒加利亞 、其妻、乃 亞倫 之後人、名 以利沙伯 。</verse>
				<verse number="6">二人在 神前、乃義者也、遵奉主之誡命禮儀行事、無可指摘、</verse>
				<verse number="7">但無子、因 以利沙伯 不能生育、二人年又老邁。○</verse>
				<verse number="8">當 撒加利亞 按其班次、在 神前、供祭司職分之時、</verse>
				<verse number="9">彼按祭司之例掣籤、得進主之殿焚香。</verse>
				<verse number="10">焚香時、眾民在外祈禱。</verse>
				<verse number="11">主之使者、顯現於 撒加利亞 、立於香壇之右。</verse>
				<verse number="12">撒加利亞 見之、即驚駭恐懼。</verse>
				<verse number="13">天使謂之曰、 撒加利亞 勿懼、爾之祈禱、已蒙應允、爾妻 以利沙伯 、將生一子、爾可名之曰 約翰 。</verse>
				<verse number="14">爾必喜樂、多人因彼之生、亦必喜樂。</verse>
				<verse number="15">彼在主前、必將爲大、淡酒濃酒皆不飲、自出母胎、即滿受聖靈感動。</verse>
				<verse number="16">彼必使 以色列 多人回轉、歸服主、伊等之 神。</verse>
				<verse number="17">彼必有 以利亞 之心志才能、在主前開路、使爲父者愛子、悖逆者羨慕義人之智慧、豫備百姓歸順主。</verse>
				<verse number="18">撒加利亞 謂天使曰、我如何能知必有此事乎、我已老矣、我之妻亦年邁矣。</verse>
				<verse number="19">天使曰、我乃立於 神前之 加百列 、奉遣諭爾、將此好音報與爾。</verse>
				<verse number="20">時至、我言必應、爾因不信我言、必將啞不能言、直至此事成就之日。</verse>
				<verse number="21">百姓等待 撒加利亞 、奇其久延於聖殿。</verse>
				<verse number="22">及其出時、不能與人言、百姓即知其在殿中得見異象、因其但能點頭示意、竟成啞者。</verse>
				<verse number="23">供職之日已滿、彼即歸家。○</verse>
				<verse number="24">此後、其妻 以利沙伯 有孕、隱居五月、</verse>
				<verse number="25">曰、主眷顧我、如此看待我、洗除我之羞恥於人中。○</verse>
				<verse number="26">至第六月、天使 加百列 、奉 神差遣、往 加利利 之 拏撒勒 城。</verse>
				<verse number="27">見一童女、即 大衛 之後人、 約瑟 所聘定爲妻者、童女之名曰 馬利亞 。</verse>
				<verse number="28">天使入謂之曰、受大恩之女子、我請爾安、主保佑爾、爾在眾女中、乃有福者。</verse>
				<verse number="29">馬利亞 見天使、聞其言、則驚訝、思想如此之問安何意。</verse>
				<verse number="30">天使曰、 馬利亞 勿懼、爾在 神前蒙恩矣。</verse>
				<verse number="31">爾將懷孕生子、可名之曰耶穌。</verse>
				<verse number="32">彼將爲大、稱爲至上 神之子、主 神、必以其祖。 大衛 之位賜之。</verse>
				<verse number="33">彼必永爲 雅各 家之王、其國無有窮盡。</verse>
				<verse number="34">馬利亞 對天使曰、我未適人、何能有此事乎。</verse>
				<verse number="35">天使曰、聖靈必降臨於爾、至上之 神、必用大能蔭庇爾、故爾所生之聖者、必稱爲 神之子。</verse>
				<verse number="36">且爾之親戚 以利沙伯 、年紀老邁、亦懷男胎．素常人所稱爲不生育者、今已有孕六月矣。</verse>
				<verse number="37">蓋 神無一不能之事。</verse>
				<verse number="38">馬利亞 曰、我乃主之婢、願如爾之言、應驗於我。天使即離之而去。○</verse>
				<verse number="39">彼時、 馬利亞 急速起身、往山地去、至 猶太 之一城。</verse>
				<verse number="40">進 撒加利亞 之家、問 以利沙伯 安。</verse>
				<verse number="41">以利沙伯 一聞 馬利亞 問安、其所懷之胎、即在腹中跳動、 以利沙伯 遂滿受聖靈感動。</verse>
				<verse number="42">大聲言曰、爾在眾女中有福矣、爾所懷之胎、亦有福矣。</verse>
				<verse number="43">我主之母來就我、我何由而得此乎。</verse>
				<verse number="44">因爾問安之聲、一入我耳、此胎即在我腹中歡喜跳動。</verse>
				<verse number="45">爾信主之言、即有福矣、因主向爾所言者、皆必應騐。</verse>
				<verse number="46">馬利亞 曰、我心尊主爲大、</verse>
				<verse number="47">我靈歡悅救我之 神．</verse>
				<verse number="48">神顧念婢女卑微、自今以後、萬代必稱我有福。</verse>
				<verse number="49">因有權能之主、爲我已成大事、其名乃爲至聖。</verse>
				<verse number="50">彼施憐憫與敬彼之人、至於世世。</verse>
				<verse number="51">主用其臂行大能之事、將心驕氣傲者驅散。</verse>
				<verse number="52">有權者使之失位、卑賤者使之升高。</verse>
				<verse number="53">饑餓者賜之美食得飽、富足者使之空空而回。</verse>
				<verse number="54">主扶持其僕 以色列 、</verse>
				<verse number="55">記念憐憫 亞伯拉罕 、與其子孫、至於世世、正如從前向我等列祖所言者。</verse>
				<verse number="56">馬利亞 與 以利沙伯 同居、約有三月、即歸其家。○</verse>
				<verse number="57">以利沙伯 產期已至、即生一子。</verse>
				<verse number="58">鄰里親戚、聞主向之大施憐憫、亦皆歡悅。</verse>
				<verse number="59">至八日、皆來與嬰孩行割禮、欲按其父之名、名之曰 撒加利亞 。</verse>
				<verse number="60">其母曰、不可、必名之曰 約翰 。</verse>
				<verse number="61">眾人曰、爾戚族中、無有名此名者。</verse>
				<verse number="62">眾人即點頭示意、問其父欲以何名名之。</verse>
				<verse number="63">其父索一書字板、在上書曰、其名爲 約翰 。眾皆奇異。</verse>
				<verse number="64">撒加利亞 口即開矣、舌亦舒矣、出言讚美 神。</verse>
				<verse number="65">鄰里皆驚懼、此一切事、即傳遍 猶太 山地。</verse>
				<verse number="66">聞之者、皆將此事存記於心、曰、未知此嬰孩將來如何、主手扶持之矣。○</verse>
				<verse number="67">其父 撒加利亞 滿受聖靈感動、言豫言。</verse>
				<verse number="68">曰、主 以色列 之 神、乃當讚美者、因彼眷顧其民、而救贖之。</verse>
				<verse number="69">在其僕人 大衛 家中、爲我等挺生有大能之救主。</verse>
				<verse number="70">正如主託古聖先知之口所言。</verse>
				<verse number="71">欲救我脫離眾仇敵、及凡恨我者之手。</verse>
				<verse number="72">按所許列祖之言憐憫我、記念其聖約、</verse>
				<verse number="73">即向我祖 亞伯拉罕 所發之誓。</verse>
				<verse number="74">云、必從仇敵手中拯救我。</verse>
				<verse number="75">使我畢生在主前、虔誠公義以事之、毫無恐懼。</verse>
				<verse number="76">小子乎、爾將稱爲至上 神之先知、因爾必在主前開路、豫備主之道。</verse>
				<verse number="77">使其民得蒙赦罪、即知主拯救之恩。</verse>
				<verse number="78">因我 神向我等發憐憫之心、使清晨之日光、自天照臨我等。</verse>
				<verse number="79">居於幽暗死地之人、有光照之、領我等足履平康之路。</verse>
				<verse number="80">嬰孩漸長、心志強健、居於曠野、直至顯明於 以色列 人之日。</verse>
			</chapter>
			<chapter number="2">
				<verse number="1">當彼時、 該撒亞古士督 降旨、命天下人民、皆報名上冊。</verse>
				<verse number="2">居里扭 作 敘利亞 總督之時、此報名上冊之事、初次頒行。</verse>
				<verse number="3">眾人各歸本城、報名上冊。</verse>
				<verse number="4">約瑟 本爲 大衛 族中之人、故從 加利利 之 拏撒勒 城往 猶太 、至於 大衛 之城名曰 伯利恒 、</verse>
				<verse number="5">欲與其所聘之妻 馬利亞 、一同報名上冊、彼時、 馬利亞 已懷孕。</verse>
				<verse number="6">伊等居於彼處之時、 馬利亞 之產期至。</verse>
				<verse number="7">即產首生之子、裏之以布、置之於馬槽。因客店中無有閒地。○</verse>
				<verse number="8">在 伯利恒 之郊野、有牧羊者、夜間按更次看守羊群。</verse>
				<verse number="9">忽有主之使者、降臨於伊等、主之榮光、四面照之、牧羊者極其恐懼。</verse>
				<verse number="10">天使謂之曰、勿懼、我報爾大喜之信、乃關乎萬民者。</verse>
				<verse number="11">今日在 大衛 城中、爲爾降生救主、即主基督。</verse>
				<verse number="12">爾必見一嬰孩、裏以布、臥於馬槽、爾可以此爲號。</verse>
				<verse number="13">忽有眾多天軍、同天使稱讚 神曰、</verse>
				<verse number="14">在天有榮光、歸 神、在地有平安、人皆蒙恩。○</verse>
				<verse number="15">眾天使旣離之而升天、牧羊者、彼此相謂曰、我等可往 伯利恒 、觀主所指示我之事。</verse>
				<verse number="16">遂急去、見 馬利亞 與 約瑟 、又見嬰孩臥於馬槽。</verse>
				<verse number="17">旣見、遂將天使所言嬰孩之事傳揚。</verse>
				<verse number="18">凡聞牧羊人之言者、皆甚詫異。</verse>
				<verse number="19">馬利亞 存記此一切之事、心常默念。</verse>
				<verse number="20">牧羊者歸、因所見所聞者、正如天使所言、即讚美 神、歸榮與 神。○</verse>
				<verse number="21">至第八日。與嬰孩行割禮時、名之曰耶穌、此名、即未懷孕以前、天使所命者。○</verse>
				<verse number="22">旣按 摩西 之律法、而滿潔淨之期、伊等即帶嬰孩上 耶路撒冷 、欲獻之於主。</verse>
				<verse number="23">此乃按主之律法所言、凡首生之男、必稱聖歸主。</verse>
				<verse number="24">又欲獻祭、用二斑鳩、或用二雛鴿、亦按主之律法所言。○</verse>
				<verse number="25">在 耶路撒冷 有一人、名 西面 、此人公義且虔誠、常仰望安慰 以色列 民之主、且被聖靈感動。</verse>
				<verse number="26">彼曾蒙聖靈默示、知在未死以先、必得見主所立之基督。</verse>
				<verse number="27">此時 西面 被聖靈感動、進殿、嬰孩耶穌之父母、正抱耶穌而入、欲爲之按律法而行。</verse>
				<verse number="28">西面 即接而抱之、稱讚 神曰、</verse>
				<verse number="29">主歟、如今可按爾之言、使爾僕安然去世、</verse>
				<verse number="30">因我目已見爾所立之救主、</verse>
				<verse number="31">即爾設立於萬民前者。</verse>
				<verse number="32">彼乃照臨外邦人之光、並爲爾 以色列 民之榮。</verse>
				<verse number="33">約瑟 與耶穌之母、聞其論嬰孩之言、即詫異。</verse>
				<verse number="34">西面 與二人祝福、又謂耶穌之母 馬利亞 曰、此嬰孩被主設立、將使 以色列 多人、衰敗興起、亦爲人所毀謗之的、</verse>
				<verse number="35">使多人心中之意念顯露、且爾之心、亦必被刀刺透。○</verse>
				<verse number="36">有女先知、名 亞拏 、乃 亞設 支派 法內力 之女、年已老邁、出嫁後、與夫同居七年、遂寡居、</verse>
				<verse number="37">現有八十四歲、不離聖殿、禁食祈禱、晝夜奉事 神。</verse>
				<verse number="38">彼時進前、亦讚美主、又以此嬰孩之事、告與 耶路撒冷 一切盼望得救之人。</verse>
				<verse number="39">約瑟   馬利亞 按主之法律、完成各事、即歸自己家鄉 加利利 之 拏撒勒 。</verse>
				<verse number="40">嬰孩漸長、心志強健、智慧充足、 神常賜恩與之。○</verse>
				<verse number="41">其父母每年至逾越節、上 耶路撒冷 ．</verse>
				<verse number="42">耶穌十二歲時、伊等遵節例、上 耶路撒冷 。</verse>
				<verse number="43">節期已過、伊等歸、童子耶穌、仍在 耶路撒冷 、其母與 約瑟 、並不知之。</verse>
				<verse number="44">意其在同行之人中、及行一日路程、乃往親友中尋之。</verse>
				<verse number="45">未遇、即回 耶路撒冷 尋之。</verse>
				<verse number="46">三日後、見其在聖殿內、坐於教師中、且聽且問。</verse>
				<verse number="47">聞之者、皆詫異其聰明、與其應對。</verse>
				<verse number="48">耶穌之父母見之、甚以爲奇、其母曰、我子、爲何向我如此行、爾父與我、傷心尋爾。</verse>
				<verse number="49">耶穌曰、爲何尋我、豈不知我當以我父之事爲念乎。</verse>
				<verse number="50">伊等不明耶穌、之言。</verse>
				<verse number="51">耶穌隨父母回 拏撒勒 、順從伊等、其母將此一切事、存記於心。</verse>
				<verse number="52">耶穌之年歲智慧、日見增長． 神與世人、愈喜悅之。</verse>
			</chapter>
			<chapter number="3">
				<verse number="1">該撒提庇留 在位之十五年、 本丟彼拉多 爲 猶太 方伯、 希律 在 加利利 爲分封之王、</verse>
				<verse number="2">其兄弟 腓力 、在 以土利亞 與 特拉可尼 爲分封之王、 呂撒聶 在 亞比利尼 爲分封之王。</verse>
				<verse number="3">亞那 、與 該亞法 爲祭司長、彼時、 撒加利亞 之子 約翰 、在曠野承受 神之命令。彼遂來至 約但 河各地、宣講悔改之洗禮、使罪得赦。</verse>
				<verse number="4">即應先知 以賽亞 書之言云、在曠野有人聲呼曰、豫備主之道、修直其路。</verse>
				<verse number="5">低窪之地、皆當填滿、大小山崗、皆當掘低、彎曲之處當修直、高低之處、當墊平。</verse>
				<verse number="6">凡有血氣者、必得見 神之救恩。</verse>
				<verse number="7">有多人來、受 約翰 之洗、 約翰 謂之曰、毒蛇之類歟、誰告爾逃避將來之刑乎。</verse>
				<verse number="8">爾當結善果、表明悔改之心、勿自想 亞伯拉罕 爲我之祖、我告爾、 神能使此諸石爲 亞伯拉罕 之子孫。</verse>
				<verse number="9">今也、斧置於樹根、凡不結善果之樹、即砍之投於火中。</verse>
				<verse number="10">眾人問之曰、我當何爲。</verse>
				<verse number="11">約翰 答曰、有二衣者、即分與無衣之人、有食物者、亦當如此。</verse>
				<verse number="12">稅吏亦來受洗、曰、夫子、我等當何爲．</verse>
				<verse number="13">約翰 答曰、除例定之稅銀、勿向人多取。</verse>
				<verse number="14">兵卒亦來問曰、我等當何爲。 約翰 曰、不可向人強暴、亦不可訛詐、己有錢糧、當知足。</verse>
				<verse number="15">此時、百姓指望基督來、心皆猜疑、不知 約翰 是否。</verse>
				<verse number="16">約翰 謂眾曰、我用水與爾施洗、更有能力大於我者將至、我與之解鞋帶、亦不堪、彼將用聖靈及火、與爾施洗。</verse>
				<verse number="17">彼手執箕、欲揚淨其塲、收麥於倉、將糠用不滅之火焚燒。</verse>
				<verse number="18">約翰 又用多言勸民、向之宣講福音。</verse>
				<verse number="19">分封之王 希律 、因其兄弟 腓力 之妻 希羅底 之故、又因其所行諸惡、被 約翰 責備、</verse>
				<verse number="20">乃更增一惡事、將 約翰 囚於監內。○</verse>
				<verse number="21">眾民受洗已畢、耶穌亦受洗、祈禱之時、天即開。</verse>
				<verse number="22">聖靈降臨其上、形狀如鴿、又有聲自天來曰、爾乃我之愛子、我所喜悅者。○</verse>
				<verse number="23">耶穌年歲、約有三十、人以彼爲 約瑟 之子、 約瑟 以上是 希里 、</verse>
				<verse number="24">其上是 馬塔 、其上是 利未 、其上是 麥基 、其上是 雅拏 、其上是 約瑟 、</verse>
				<verse number="25">其上是 馬大提亞 、其上是 亞麼士 、其上是 拏翁 、其上是 以士里 、其上是 拏該 、</verse>
				<verse number="26">其上是 馬押 、其上是 馬大提亞 、其上是 西美 、其上是 約瑟 、其上是 猶大 、</verse>
				<verse number="27">其上是 約亞拏 、其上是 利撒 、其上是 所羅把伯 、其上是 撒拉鐵 、其上是 尼利 、</verse>
				<verse number="28">其上是 麥基 、其上是 亞底 、其上是 哥桑 、其上是 以摩堂 、其上是 耳 、</verse>
				<verse number="29">其上是 約細 、其上是 以列撒 、其上是 約令 、其上是 馬塔 、其上是 利未 、</verse>
				<verse number="30">其上是 西面 、其上是 猶大 、其上是 約瑟 、其上是 約南 、其上是 以利亞金 、</verse>
				<verse number="31">其上是 米利亞 、其上是 買南 、其上是 馬達他 、其上是 拏丹 、其上是 大衛 、</verse>
				<verse number="32">其上是 耶西 、其上是 阿伯 、其上是 波士 、其上是 撒們 、其上是 拏順 、</verse>
				<verse number="33">其上是 亞米拏達 、其上是 亞蘭 、其上是 以士崙 、其上是 法勒士 、其上是 猶大 、</verse>
				<verse number="34">其上是 雅各 、其上是 以撒 、其上是 亞伯拉罕 、其上是 他拉 、其上是 拏鶴 、</verse>
				<verse number="35">其上是 撒鹿 、其上是 拉苟 、其上是 法勒 、其上是 希伯 、其上是 撒拉 、</verse>
				<verse number="36">其上是 該南 、其上是 亞法撒 、其上是 閃 、其上是 挪亞 、其上是 拉麥 、</verse>
				<verse number="37">其上是 馬土撒拉 、其上是 以諾 、其上是 雅列 、其上是 馬勒列 、其上是 該南 、</verse>
				<verse number="38">其上是 以哪士 、其上是 塞特 、其上是 亞當 、其上是 神。</verse>
			</chapter>
			<chapter number="4">
				<verse number="1">耶穌滿受聖靈感動、自 約但 河而回、聖靈引之至曠野、</verse>
				<verse number="2">四十日被魔鬼試探。此諸日未食何物、其後、則飢。</verse>
				<verse number="3">魔鬼謂之曰、爾若爲 神之子、可令此石變爲餅。</verse>
				<verse number="4">耶穌答曰、經云、人之生、非專賴食物、 亦賴 神一切所命之言、</verse>
				<verse number="5">魔鬼又引之登高山、瞬息之間、以天下萬國、指示之、</verse>
				<verse number="6">曰、我必將此一切權榮皆與爾、蓋此權榮皆歸我、隨我之意、欲與誰、則與誰、</verse>
				<verse number="7">爾若拜我、必皆歸與爾。</verse>
				<verse number="8">耶穌答曰、 撒但 退去、經云、當拜主、爾之 神、且獨一事之。</verse>
				<verse number="9">魔鬼又引耶穌至 耶路撒冷 、使之立於殿頂、謂之曰、爾若爲 神之子、可自投下、</verse>
				<verse number="10">經云、主必命其使者保護爾、</verse>
				<verse number="11">伊等必用手扶持爾、免致爾足觸於石。</verse>
				<verse number="12">耶穌答曰、經云、勿試主、爾之 神。</verse>
				<verse number="13">魔鬼試探已畢、遂暫離耶穌。○</verse>
				<verse number="14">耶穌大得聖靈之能力、回至 加利利 、其聲名傳遍四方。</verse>
				<verse number="15">在各會堂教訓人、眾皆稱讚之。</verse>
				<verse number="16">耶穌至 拏撒勒 、即其長育之地、在安息日、按其常例、入會堂、起立、欲讀聖經。</verse>
				<verse number="17">有人以先知 以賽亞 之書與之、耶穌展開、遇一處書曰、</verse>
				<verse number="18">主之聖靈、降臨於我、主用膏抹我、使我傳福音於窮人、遣我醫愈傷心之人、</verse>
				<verse number="19">告知被擄者得釋放、瞽目者得看視、受壓制者得自由、宣揚主悅納人之禧年。</verse>
				<verse number="20">耶穌捲書、授與執事者、遂坐、會堂之人、皆注目觀之。</verse>
				<verse number="21">耶穌謂伊等曰、此經今日應驗於爾之耳矣。</verse>
				<verse number="22">眾皆稱讚耶穌、聞其口內所講有恩惠之言、甚以爲奇、曰、此非 約瑟 之子乎。</verse>
				<verse number="23">耶穌曰、爾等必引諺語謂我云、醫生乎、爾當自醫、我等聽爾在 迦百農 所行之事、亦當行於己之家鄉。</verse>
				<verse number="24">又曰、我誠告爾、未有先知在本鄉爲人敬重者。</verse>
				<verse number="25">我誠告爾、昔在 以利亞 時、天閉塞不雨、三年有六月、徧地大荒、其時 以色列 民中、多有嫠婦、</verse>
				<verse number="26">以利亞 並未奉遣就其中之一、惟奉遣往就 西頓 之 撒勒大 一嫠婦。</verse>
				<verse number="27">先知 以利沙 時、 以色列 民中、有患癩者多人、其中無一得潔淨者、惟有 敘利亞 國之 乃慢 得潔淨。</verse>
				<verse number="28">會堂之人聞此言、皆怒甚、</verse>
				<verse number="29">遂起、驅逐耶穌出城、其城建於山上、伊等將耶穌拽至山崖、欲推之下。</verse>
				<verse number="30">耶穌直從眾中經過而去。○</verse>
				<verse number="31">至 加利利 之 迦百農 城、每逢安息日、教訓眾人。</verse>
				<verse number="32">眾人聽其教訓、甚以爲奇、因其、講道、大有權柄。</verse>
				<verse number="33">在會堂中、有一人爲邪鬼之精氣所附、大聲呼曰、</verse>
				<verse number="34">拏撒勒 之耶穌、我等與爾、有何干涉、爾來滅我等乎、我知爾爲誰、爾乃 神之聖者。</verse>
				<verse number="35">耶穌責之曰、不可作聲、由此人而出。鬼遂仆其人於眾中而出、其人竟未受傷。</verse>
				<verse number="36">眾人驚訝、彼此問曰、此何道乎、因其用權能命邪鬼、鬼即出。</verse>
				<verse number="37">於是耶穌之聲名、傳遍四方。○</verse>
				<verse number="38">耶穌出會堂、進 西門 之家、 西門 妻之母、患熱病甚重、有人爲之求耶穌。</verse>
				<verse number="39">耶穌進前、立於病人之旁、斥其熱病、熱即退、婦人立時而起、服事伊等。○</verse>
				<verse number="40">日落之時、有人攜各種患病者來見耶穌、 耶穌一一按手於其身、醫治之。</verse>
				<verse number="41">有鬼從多人身內而出、呼曰、爾乃 神之子基督。耶穌因伊等識己爲基督、遂禁止之、不許其出言。○</verse>
				<verse number="42">天明時、耶穌出、往曠野、眾人尋之、來至其前、強留之、不使其離去。</verse>
				<verse number="43">耶穌謂之曰、我亦當在他處、傳 神國之福音、我奉遣、原爲此耳。</verse>
				<verse number="44">於是耶穌在 加利利 之各會堂講道。</verse>
			</chapter>
			<chapter number="5">
				<verse number="1">眾人擁至耶穌前、欲聽 神之道、耶穌立於 革尼撒勒 湖邊。</verse>
				<verse number="2">見有兩船、在湖邊停泊、漁人離船洗網。</verse>
				<verse number="3">其一船屬 西門 、耶穌乃登之、請其撐船少離岸、耶穌遂坐於船上、教誨眾人。</verse>
				<verse number="4">言畢、謂 西門 曰、棹船至深處、下網捕魚。</verse>
				<verse number="5">西門 答曰、夫子、我等終夜勞苦、並無所得、今遵爾言、我則下網。</verse>
				<verse number="6">網方下、即圍魚甚多、網幾破裂。</verse>
				<verse number="7">乃招彼船之同伴來助、旣來、則將魚裝滿兩船、船幾沈下。</verse>
				<verse number="8">西門彼得 一見、即俯伏於耶穌膝前、曰、求主離我、我乃罪人。</verse>
				<verse number="9">蓋 西門 與其同伴、見捕此多魚、皆甚驚異。</verse>
				<verse number="10">西門 之同伴、 西庇太 之子 雅各   約翰 、亦皆驚異、耶穌謂 西門 曰、勿懼、自今以後、爾將得人矣。</verse>
				<verse number="11">伊等牽兩船上岸、遂舍棄一切所有、隨從耶穌。○</verse>
				<verse number="12">耶穌在一城中、有週身患癩者一人、見耶穌、即俯伏於地、求之曰、主若肯、必能使我潔淨。</verse>
				<verse number="13">耶穌伸手捫之曰、我肯、爾可潔淨、癩病立時離其身。</verse>
				<verse number="14">耶穌禁止之曰、勿告人知、須往使祭司察看爾身、且須按 摩西 所定之例、獻上禮物、在眾人前、作爾潔淨之據。</verse>
				<verse number="15">於是耶穌之聲名、益加傳揚、有眾多之人、聚集聽道、亦望其醫治諸病。</verse>
				<verse number="16">耶穌退至曠野祈禱。○</verse>
				<verse number="17">一日、耶穌教訓人、有從 加利利 各村、及 猶太 並 耶路撒冷 來之法利賽人、與教法師、坐於彼、主顯大能、醫治病人。</verse>
				<verse number="18">有人用牀舁一患癱瘋病者、欲舁入、放於耶穌前。</verse>
				<verse number="19">因人多、不得舁入、遂升屋撤瓦、用牀縋之下、置於耶穌前。</verse>
				<verse number="20">耶穌見伊等如此信之、則謂病人曰、爾之罪赦矣。</verse>
				<verse number="21">讀書人與法利賽人、心內議論曰、此出僭妄之言者爲誰、 神而外、誰能赦罪乎。</verse>
				<verse number="22">耶穌知伊等之心意、即謂之曰、爾爲何心中議論乎。</verse>
				<verse number="23">或曰爾之罪赦、或曰爾起而行、二者孰易乎。</verse>
				<verse number="24">今欲使爾知人子在世有赦罪之權、即謂癱瘋者曰、我命爾起、取爾牀、歸爾家。</verse>
				<verse number="25">其人當眾前、遂即立起、取其所臥之牀、歸其家、稱讚 神。</verse>
				<verse number="26">眾人詫異、亦稱讚 神、且滿心恐懼、曰、我等今日見意外之事矣。○</verse>
				<verse number="27">此事以後、耶穌出、見一稅吏名 利未 者、坐於稅關、遂謂之曰、爾隨從我。</verse>
				<verse number="28">利未 即舍棄一切所有、起而隨從耶穌。</verse>
				<verse number="29">利未 在家、爲耶穌設豐盛之筵、有多稅吏及他人、與之同席。</verse>
				<verse number="30">讀書人與法利賽人、即向耶穌門徒發怨言、曰、爲何爾等與稅吏及罪人一同飲食乎。</verse>
				<verse number="31">耶穌答曰、健壯者不用醫生、有病者方用之、</verse>
				<verse number="32">我來、非召義人悔改、乃召罪人悔改。</verse>
				<verse number="33">伊等曰、 約翰 之門徒、時常禁食祈禱、法利賽之門徒、亦是如此、獨爾之門徒、且食且飲、果何故耶。</verse>
				<verse number="34">耶穌曰、新郎與慶賀新郎者、尚在一處、焉能使慶賀者禁食乎。</verse>
				<verse number="35">將來新郎離伊等而去、彼時、伊等則必禁食。</verse>
				<verse number="36">耶穌用比喻謂眾人曰、未有取新衣之布補舊衣者、若如此行、則撕裂新衣、且所補之新布、與舊衣亦不稱。</verse>
				<verse number="37">未有盛新酒於舊皮袋者、若如此行、新酒裂開皮袋、酒漏出、並皮袋亦壞矣。</verse>
				<verse number="38">惟盛新酒於新皮袋、二者則皆保全矣。</verse>
				<verse number="39">未有人旣飲陳酒、即欲飲新酒、總謂陳者尤美。</verse>
			</chapter>
			<chapter number="6">
				<verse number="1">踰越節第二日後、首安息日、耶穌由麥田經過、其門徒摘麥穗、用手搓之而食。</verse>
				<verse number="2">有法利賽數人、謂之曰、爾爲何行安息日所不當行之事。</verse>
				<verse number="3">耶穌答曰。經上記載、 大衛 與其從者飢時所行之事、爾未之讀乎。</verse>
				<verse number="4">彼入 神之殿、食陳設之餅、又與其從者食之、此餅、除祭司、他人皆不可食。</verse>
				<verse number="5">耶穌又曰、人子亦爲安息日之主。○</verse>
				<verse number="6">又一安息日、耶穌入會堂教誨人、在彼、有一人右手枯乾。</verse>
				<verse number="7">讀書人與法利賽人、窺探耶穌在安息日、醫治與否、欲得其間而控之。</verse>
				<verse number="8">耶穌知伊等之意、即謂枯乾一手者曰、起而立於中、其人遂起而立。</verse>
				<verse number="9">耶穌謂眾人曰、我有一言問爾、在安息日、行善行惡、救生害生、孰是當然者。</verse>
				<verse number="10">耶穌即環視眾人、謂病者曰、伸爾手、其人遂伸手、手即愈矣、如彼手然。</verse>
				<verse number="11">眾人大怒、彼此商議、如何處治耶穌。○</verse>
				<verse number="12">彼時、耶穌出城、上山祈禱、終夜祈禱 神。</verse>
				<verse number="13">次早、召門徒來、於其中揀選十二人、稱之爲使徒。</verse>
				<verse number="14">此十二人、即 西門 、與其兄弟 安得烈 、耶穌又賜名與 西門 曰 彼得 、又有 雅各 、與 約翰 、 腓力 、與 巴多羅買 、</verse>
				<verse number="15">馬太 、與 多馬 、 亞勒腓 之子 雅各 、與稱 銳 之 西門 、</verse>
				<verse number="16">雅各 之兄弟 猶大 、與賣耶穌之 以色加略 猶大 。</verse>
				<verse number="17">耶穌同使徒下山、立於平地、有多門徒、並有屬乎 猶太 四方、與 耶路撒冷 、及 推羅   西頓 之海邊眾民、特來聽其講道、且望其醫病。</verse>
				<verse number="18">又有被邪鬼纏擾者、皆被耶穌醫愈。</verse>
				<verse number="19">眾人皆欲捫耶穌、因有能力自其身而出、醫治伊等。○</verse>
				<verse number="20">耶穌舉目看視門徒曰、爾貧窮者福矣。因 神之國、乃爾之國。</verse>
				<verse number="21">爾今飢餓者福矣、因爾必將得飽、爾今哭泣者福矣、因爾必將喜樂。</verse>
				<verse number="22">人若因人子恨惡爾、逐爾出會、咒詈爾、以爾名爲惡而棄之、爾乃有福矣。</verse>
				<verse number="23">彼時、當欣喜踊躍、因爾在天之賞賜大也、伊等之祖宗待先知、亦是如此。</verse>
				<verse number="24">爾富厚者禍矣、因爾已得安樂。</verse>
				<verse number="25">爾飽飫者禍矣、因爾必將飢餓。爾今喜笑者禍矣、因爾必將悲哀哭泣。</verse>
				<verse number="26">爾被眾誇獎者禍矣、因伊等之祖宗待假先知。亦是如此。</verse>
				<verse number="27">我告爾聽道之人、與爾爲敵者、反當愛之、恨爾者、反當善待之。</verse>
				<verse number="28">咒詈爾者、當爲之祝福、輕慢爾者、當爲之祈禱。</verse>
				<verse number="29">有人批爾此頰、即轉彼頰與之批。有人奪爾外衣、並內衣亦由其奪去。</verse>
				<verse number="30">凡求爾者、爾即與之、有人取爾之物、勿向之索回。</verse>
				<verse number="31">爾欲人如何待爾、爾亦當如何待人。</verse>
				<verse number="32">爾但愛愛爾者、有何賞賜乎、罪人亦愛愛伊等者。</verse>
				<verse number="33">爾但善待善待爾者、有何賞賜乎、罪人亦如此行。</verse>
				<verse number="34">爾但借與可望其償還爾者、有何賞賜乎、罪人亦借與罪人、欲其如數償還。</verse>
				<verse number="35">爾之敵、反當愛之、且善待之、借與人、不望償還、爾之賞賜、則必大矣、亦可爲至上 神之子、蓋 神以仁慈待負恩與不善之人。</verse>
				<verse number="36">故爾當慈愛、如爾天父之慈愛然。○</verse>
				<verse number="37">爾勿議論人、則爾不被議論、爾勿定人之罪、則爾不被定罪。爾饒恕人、則爾必蒙饒恕。</verse>
				<verse number="38">爾與人、則人必與爾、且用公平之升斗、搖按使實、充滿溢外、放於爾懷、因爾用何升斗與人、人亦用何升斗與爾。○</verse>
				<verse number="39">耶穌又用比喻謂伊等曰、瞽者何能引瞽者行路乎、二人不皆落於坑中乎。</verse>
				<verse number="40">徒不能越其師、凡學全備者、僅能如其師。</verse>
				<verse number="41">爾何以見爾兄弟目中有刺、反不覺己目中有梁木乎。</verse>
				<verse number="42">爾自不覺目中有梁木、何能謂兄弟云、兄弟、容我爲爾拔出目中之刺乎、假善人乎、爾先除己目之梁木、然後能觀視明晰、拔爾兄弟目中之刺焉。</verse>
				<verse number="43">善樹不結惡果、惡樹不結善果。</verse>
				<verse number="44">凡樹觀其果、即識之矣、荊棘中不能採無花果、蒺藜中不能摘葡萄。</verse>
				<verse number="45">善人由心積之善發善、惡人由心積之惡發惡、蓋心充者何、口言者何也。○</verse>
				<verse number="46">爾爲何稱我曰、主歟、主歟、竟不行我之言乎。</verse>
				<verse number="47">凡來就我、聽我言而行之者、我告爾、彼似何如人。</verse>
				<verse number="48">彼似人造屋、深深掘地、置基於磐石上、至大水漲發、衝擊此屋、屋不能動、因其基在磐石上。</verse>
				<verse number="49">凡聽而不行者、即如人無基、而造屋於土上、水一衝擊、即傾倒、且其頹壞甚大。</verse>
			</chapter>
			<chapter number="7">
				<verse number="1">耶穌向百姓講畢此一切言、即進 迦百農 。</verse>
				<verse number="2">有一百夫長所愛之僕、患病將死、</verse>
				<verse number="3">百夫長聞耶穌所行之事、則託 猶太 長老數人、往求耶穌來醫其僕。</verse>
				<verse number="4">長老來見耶穌、切求之曰、爾爲彼行此事、此恩乃彼所堪受者。</verse>
				<verse number="5">因彼愛我民、爲我等建造會堂。</verse>
				<verse number="6">耶穌遂與伊等同往。離其家不遠、百夫長又託友人來見耶穌曰、主歟、勿勞動、爾臨我舍、我不敢當。</verse>
				<verse number="7">我自視、亦不堪往見爾、但求發一言、我之僕則必愈矣。</verse>
				<verse number="8">因我屬人管、亦有兵屬我管、命此去即去、命彼來即來、命我僕行此、彼即行此．</verse>
				<verse number="9">耶穌聞其言、而奇之、轉身謂隨從之眾人曰、我告爾、如此深信者、即在 以色列 人中、我亦未曾遇之。</verse>
				<verse number="10">遣來之人、回至百夫長家中、見有病之僕、已痊愈矣。○</verse>
				<verse number="11">次日、耶穌行至一城、名 拏因 、有多門徒、並大眾與之同行。</verse>
				<verse number="12">將近城門、有舁死人者出、其死人之母、獨生此一子、且為寡婦、有城內多人、偕其送殯。</verse>
				<verse number="13">主見其寡婦、即憐憫之、曰、勿哭。</verse>
				<verse number="14">遂進前按其杠、舁夫止步。耶穌曰、少年人、我命爾起。</verse>
				<verse number="15">死人即起而坐、且言語、耶穌乃以其子交於其母。</verse>
				<verse number="16">眾人驚駭、歸榮與 神、曰、有大先知在我中興起矣、 神眷顧其民。</verse>
				<verse number="17">此事遂傳遍 猶太 、與四外之地。○</verse>
				<verse number="18">約翰 之門徒、以此諸事、告知 約翰 。</verse>
				<verse number="19">約翰 即召二門徒來、遣之往見耶穌、曰、當來者爾乎、抑我等須俟他人乎。</verse>
				<verse number="20">二人來至耶穌前、曰、施洗之 約翰 、遣我來見爾、問當來者爾乎、抑我等須俟他人乎。</verse>
				<verse number="21">彼時、耶穌醫愈多人之疾病、逐出多人之惡鬼、又使瞽者多人得見。</verse>
				<verse number="22">耶穌答曰、爾將所見所聞之事、往告 約翰 、即瞽者得見、跛者能行、癩者得潔、聾者能聽、死者復活、貧窮者得聽福音。</verse>
				<verse number="23">凡不厭棄我者、即有福矣。</verse>
				<verse number="24">約翰 所遣之人去後、耶穌向眾人論 約翰 、曰、爾從前往曠野、欲何觀乎、欲觀風吹動之蘆葦乎。</verse>
				<verse number="25">爾出欲何觀乎、欲觀衣華美衣服之人乎、衣華美衣服、日日宴樂者、在王宮內。</verse>
				<verse number="26">爾出究欲何觀乎、欲觀先知乎、我誠告爾、此人比先知更大。</verse>
				<verse number="27">經云、我遣我之使者、在爾前、備爾之路、所言正指此人。</verse>
				<verse number="28">我又告爾、凡婦人所生者、未有一先知大於施洗之 約翰 、然 神國中最小者、比 約翰 猶大。</verse>
				<verse number="29">眾民與稅吏、曾受 約翰 之洗、聞此言、即稱 神之義。</verse>
				<verse number="30">法利賽人與教法師、未受 約翰 之洗、自暴自棄、違背 神旨意。</verse>
				<verse number="31">主又曰、我用何者比此世代之人、伊等何似乎、</verse>
				<verse number="32">即如孩童坐於街市、彼此呼曰、我向爾吹笛、爾不舞跳、我向爾舉哀、爾不啼哭。</verse>
				<verse number="33">施洗之 約翰 來、不食餅、不飲酒、爾謂其爲被鬼附者。</verse>
				<verse number="34">人子來、亦食、亦飲、爾謂其爲貪食好酒之人、乃稅吏與罪人之友。</verse>
				<verse number="35">然有道之人、皆以道爲是。○</verse>
				<verse number="36">有一法利賽人、請耶穌同食、耶穌即入其家坐席。</verse>
				<verse number="37">城內有一婦人、素爲有罪者、知耶穌在法利賽人家中坐席、手持盛香膏之玉盒、</verse>
				<verse number="38">立於耶穌後、傍其足而哭、淚濕其足、以己髮拭之、又吻接其足、以香膏膏之。</verse>
				<verse number="39">請耶穌之法利賽人、見此事、心內云、此人若爲先知、必知捫之者爲誰、是如何之婦人、因其爲罪人。</verse>
				<verse number="40">耶穌謂之曰、 西門 、我欲問爾一言、 西門 曰、夫子請言。</verse>
				<verse number="41">耶穌曰、一放債者、有二人欠其債、一欠五十金、一欠五金、</verse>
				<verse number="42">因伊等無力償還、債主皆豁免之、爾謂此二人、孰爲更愛債主。</verse>
				<verse number="43">西門 答曰、我意爲多得豁免者、耶穌曰、爾所見者不差。</verse>
				<verse number="44">遂回顧彼婦、謂 西門 曰、爾見此婦人乎、我入爾家、爾未曾與我水洗足、惟有此婦、用眼淚濕我之足、以其首髮拭之。</verse>
				<verse number="45">爾未曾與我接吻、惟此婦、自我入時、即吻接我足不已。</verse>
				<verse number="46">爾未曾用橄欖油膏我首、惟此婦、用香膏膏我足。</verse>
				<verse number="47">我語爾、彼之多罪、皆赦免矣、因其愛多也、彼赦免少者、其愛亦少。</verse>
				<verse number="48">於是謂婦人曰、爾之罪已赦矣。</verse>
				<verse number="49">同席者心內云、彼何人、竟赦免人之罪乎。</verse>
				<verse number="50">耶穌謂婦人曰、爾之信救爾、爾可平安歸去矣。</verse>
			</chapter>
			<chapter number="8">
				<verse number="1">此後、耶穌周遊各城各鄉、傳 神國之福音、十二使徒隨之。</verse>
				<verse number="2">又有素爲惡鬼所附、患病已愈之數婦人隨之、內有稱 抹大拉 之 馬利亞 、曾有七鬼自其身而出。</verse>
				<verse number="3">又有 希律 之家宰 苦撒 之妻 約亞拏 、與 蘇撒拏 、並多婦人．皆用己之資財、供給耶穌。○</verse>
				<verse number="4">有多人與各城之人聚集、來見耶穌、耶穌即用比喻曰、</verse>
				<verse number="5">有播種者、出而播種、播之時、有落於道旁者、被人踐踏、空中之鳥雀來食之。</verse>
				<verse number="6">有落於石地者、生苗、即枯槁矣、因其不得滋潤。</verse>
				<verse number="7">有落於荊棘中者、荊棘與之同長、遮蔽其苗。</verse>
				<verse number="8">有落於肥地者、生長結實、百倍焉、講畢、即大聲曰、凡有耳可聽者、皆當聽之。○</verse>
				<verse number="9">門徒問耶穌曰、此比喻何意。</verse>
				<verse number="10">耶穌曰、 神國之奧妙、惟賜爾知之、若他人、則用比喻、使其見亦不明、聽亦不悟。</verse>
				<verse number="11">此比喻之意、我今言之、其種、即 神之道。</verse>
				<verse number="12">落於道旁者、即人聽道、魔鬼遂來、自其心中奪去、恐其信而得救。</verse>
				<verse number="13">落於石地者、即人聽道、歡喜領受、但因無根、不過暫時信從、遇試煉、即違背矣。</verse>
				<verse number="14">落於荊棘中者、即人聽道、去後、被斯世各種之思慮、財貨、快樂、蒙蔽、不能結實。</verse>
				<verse number="15">落於肥地者、即人用善良之心、聽道而遵守、忍耐結實。○</verse>
				<verse number="16">未有人點燈、以器皿蓋之、亦不放於牀下、必放於燈臺上、使入者見其光。</verse>
				<verse number="17">嚴密之事、未有不顯現者、隱藏之事、未有不明露被人知之者。</verse>
				<verse number="18">所以聽道當小心、蓋有者、仍必與之、無有者、並其自以爲有者、亦必奪之。○</verse>
				<verse number="19">此時、耶穌之母、與其兄弟、來見耶穌、因人多、不得進前。</verse>
				<verse number="20">有人告耶穌曰、爾母與爾兄弟、立於外、欲見爾。</verse>
				<verse number="21">耶穌答曰、聽 神之道而行之者、乃我之母、我之兄弟。○</verse>
				<verse number="22">一日、耶穌同門徒登舟、謂門徒曰、我等且渡湖、伊等遂行舟。</verse>
				<verse number="23">舟行時、耶穌睡、湖上忽起狂風、滿舟皆水、甚爲危險。</verse>
				<verse number="24">門徒進前、喚醒耶穌、曰、夫子、夫子、我等將死矣、耶穌起而指斥風浪、風浪即止、皆平靜矣。</verse>
				<verse number="25">耶穌謂門徒曰、爾之信何在、眾人恐懼詫異、彼此曰、此何人耶、風與水亦從其命耶。○</verse>
				<verse number="26">舟行至 加大拉 之地、在 加利利 之對面。</verse>
				<verse number="27">耶穌上岸、有一人自城內出、遇耶穌、此人久爲鬼所附、不衣衣、不居室、惟居墳墓間。</verse>
				<verse number="28">見耶穌、即俯伏於其前、大聲呼曰、至上 神之子耶穌、我與爾何干、求爾勿使我受苦。</verse>
				<verse number="29">因耶穌曾命邪鬼自其人而出、邪鬼屢次強拘其人、雖用鐵鍊脚桎捆鎖、看守之、彼竟折斷捆鎖之鐵具、被鬼逐於曠野。</verse>
				<verse number="30">耶穌問之曰、爾何名。答曰、我名羣。蓋有多鬼附其人。</verse>
				<verse number="31">眾鬼求耶穌、勿令其入於無底坑。</verse>
				<verse number="32">其地有羣豕甚眾、在山尋食、鬼求耶穌、許其入豕羣而附豕、耶穌許之。</verse>
				<verse number="33">鬼遂出離人身、進入豕羣、其羣豕闖下山坡、投於湖中淹死。</verse>
				<verse number="34">牧豕者見此事、即奔告城內鄉下之人。</verse>
				<verse number="35">眾人出、欲觀所成之事、至耶穌前、見鬼所離之人、明白衣衣、坐於耶穌足下、則皆恐懼。</verse>
				<verse number="36">見此事者、即將被鬼附之人、如何得救、告與伊等。</verse>
				<verse number="37">加大拉 四方眾民、求耶穌離之去、因伊等甚爲恐懼。耶穌遂登舟而歸。</verse>
				<verse number="38">鬼所離之人、求耶穌許其隨從。耶穌令其回歸、</verse>
				<verse number="39">曰、爾歸家、將 神爲爾所行之事告與人。其人即往各城、傳揚耶穌爲其所行之事。○</verse>
				<verse number="40">耶穌旋歸、眾人迎接之、因眾人皆望之也。</verse>
				<verse number="41">有一管會堂者、名 睚魯 、來俯伏於耶穌足前、求耶穌至其家。</verse>
				<verse number="42">因其有一獨生之女、約有十二歲、將死。耶穌去時、眾人擁擠之。</verse>
				<verse number="43">有一婦人、患血漏之病十二年、因請醫生、費盡所有之家財、無人能醫愈其病。</verse>
				<verse number="44">彼即來至耶穌背後、捫耶穌之衣繸、血漏立時即止。</verse>
				<verse number="45">耶穌問捫我者爲誰。眾不承認。 彼得 與同行者曰、夫子、眾人擁擠迫近爾、爾尚問捫我者誰乎。</verse>
				<verse number="46">耶穌曰、必有人捫我、我覺有能力自身而出。</verse>
				<verse number="47">婦人自知不能隱瞞、戰兢來俯伏於耶穌足下、當眾民前、言明捫之之故、與立時痊愈之情形。</verse>
				<verse number="48">耶穌曰、女子、放心、爾之信救爾矣、爾可平安而去。</verse>
				<verse number="49">正言之時、有人自管會堂者之家來、曰、爾之女已死、勿勞動夫子。</verse>
				<verse number="50">耶穌聞之、即曰、勿懼、惟信、則爾女必得救。</verse>
				<verse number="51">及入室、除 彼得   約翰   雅各 、與女子之父母外、不許他人隨入。</verse>
				<verse number="52">眾人爲女子哀哭、耶穌曰、勿哭、彼非死、乃睡耳。</verse>
				<verse number="53">眾人知其已死、則笑之。</verse>
				<verse number="54">耶穌命眾人出、執女子之手、大聲曰、女子起。</verse>
				<verse number="55">女子魂歸、遂起、耶穌命與之食。</verse>
				<verse number="56">其父母驚異、耶穌囑伊等、勿以此事告人。</verse>
			</chapter>
			<chapter number="9">
				<verse number="1">耶穌召聚十二門徒、賜伊等制鬼醫病之權能、</verse>
				<verse number="2">遣伊等宣講 神之國、醫治病人。</verse>
				<verse number="3">謂之曰、勿帶路費、勿帶杖勿帶皮袋、勿帶糧食、勿帶銀錢、勿帶二衣。</verse>
				<verse number="4">進入誰家、即在彼居住、亦當從彼啟行。</verse>
				<verse number="5">凡不接待爾者、出其城時、則拂去爾足之塵、向伊等作證。</verse>
				<verse number="6">門徒遂出、行遍各鄉、處處宣講福音、醫人疾病。○</verse>
				<verse number="7">分封之王 希律 、聞耶穌所行諸事、心則躊躇。</verse>
				<verse number="8">因有人曰、乃 約翰 從死中復活、又有人曰、乃 以利亞 顯現、又有人曰、乃古時一先知復活。</verse>
				<verse number="9">希律 曰、 約翰 我已斬之、今又聞此諸事、此人果爲誰乎、即欲見之。○</verse>
				<verse number="10">使徒歸、以其所行者告耶穌、耶穌攜伊等暗往屬 百賽大 城曠野之地。</verse>
				<verse number="11">眾人知而隨從之、耶穌接待伊等、與之講論 神國之道、醫愈其中需醫之人。</verse>
				<verse number="12">日將西、十二門徒進前、謂耶穌曰、此乃曠野之地、請遣散眾人、使之往四面鄉村、投宿覓食。</verse>
				<verse number="13">耶穌謂之曰、爾可與之食。門徒曰、我等惟有五餅、二魚、若不往買食物、我等以何物與此多人食乎。</verse>
				<verse number="14">蓋彼處人數、約有五千。耶穌謂門徒曰、使眾人列坐、每列五十人。</verse>
				<verse number="15">門徒遂遵言而行、使眾人坐。</verse>
				<verse number="16">耶穌取五餅二魚、望天祝謝、擘餅遞與門徒、命陳於眾前。</verse>
				<verse number="17">眾人皆食飽、收拾所餘碎餅、盛滿十二筐。○</verse>
				<verse number="18">耶穌獨在一處祈禱、門徒偕之、耶穌問之曰、眾人謂我爲誰。</verse>
				<verse number="19">伊等答曰、有謂爲施洗之 約翰 、有謂爲 以利亞 、又有謂爲上古之一先知復活。</verse>
				<verse number="20">耶穌曰、爾等謂我爲誰。 彼得 答曰、爲 神之基督。</verse>
				<verse number="21">耶穌禁戒伊等、勿以此言告人。</verse>
				<verse number="22">又曰、人子必多受苦難、被長老祭司長與讀書人厭棄、且被殺、第三日必復活。</verse>
				<verse number="23">耶穌又謂眾人曰、有人欲從我、即當克己、日負其十字架而從我。</verse>
				<verse number="24">凡欲保全生命者、必失喪生命、凡爲我失喪生命者、必保全生命。</verse>
				<verse number="25">人若得盡天下之財利、自己喪亡、有何益哉。</verse>
				<verse number="26">凡有人以我與我之道爲可恥者、人子得己之榮、與天父並聖使之榮降臨時、亦必以其人爲可耻者。</verse>
				<verse number="27">我誠告爾、立於此者、有人在未死以前、必得見 神之國．○</verse>
				<verse number="28">言此之後、約有八日、耶穌攜 彼得   雅各   約翰 、登山祈禱、</verse>
				<verse number="29">祈禱之時、其容貌異乎平常、衣服皎白放光。</verse>
				<verse number="30">有二人與耶穌言語、即 摩西   以利亞 、</verse>
				<verse number="31">伊等在榮光中顯現、講論耶穌將在 耶路撒冷 去世之事。</verse>
				<verse number="32">彼得 與其同人、皆倦而睡、伊等旣醒、則見耶穌之榮光、又見與耶穌同立之二人。</verse>
				<verse number="33">二人將離耶穌之時、 彼得 謂耶穌曰、夫子、我等在此善矣、容我等建三廬、一爲爾、一爲 摩西 、一爲 以利亞 、 彼得 竟不知所言爲何。</verse>
				<verse number="34">正言之時、有雲出而遮蓋伊等、旣入雲中、三門徒則懼。</verse>
				<verse number="35">有聲自雲中出曰、此乃我之愛子、爾當聽之。</verse>
				<verse number="36">發聲時、 惟有耶穌在彼、門徒當時不言、毫不以所見之事告人。○</verse>
				<verse number="37">次日下山、有多人來迎耶穌。</verse>
				<verse number="38">內有一人、大聲曰、夫子、求爾看顧我子、彼乃我之獨生子。</verse>
				<verse number="39">有時爲鬼所執、忽然喊叫抽瘋、口流涎沫、鬼使之受傷、不輕易離之。</verse>
				<verse number="40">我曾求爾門徒、逐出此鬼、伊等不能。</verse>
				<verse number="41">耶穌答曰、悖逆不信之世代乎、我在爾中、忍耐爾至幾時乎、可攜爾子來此。</verse>
				<verse number="42">來時、鬼將其推倒、使之抽瘋、耶穌即指斥邪鬼、醫愈其子、交與其父。</verse>
				<verse number="43">眾人皆詫異 神之大能、眾人正奇耶穌一切所行之時、耶穌謂門徒曰、</verse>
				<verse number="44">人子將被賣於人手、爾當以此言藏於耳中。</verse>
				<verse number="45">門徒不解此言、因其意隱秘、不能明曉、又不敢問耶穌。○</verse>
				<verse number="46">其時、門徒彼此議論、伊等中誰將爲大。</verse>
				<verse number="47">耶穌知伊等心中之議論、即攜一孩提來、使之立於側、</verse>
				<verse number="48">謂門徒曰、凡爲我之名、接此孩提者、即接我、凡接我者、即接遣我來之父、爾中極小者、將爲大也。○</verse>
				<verse number="49">約翰 謂耶穌曰、夫子、我等見一人、奉爾名逐鬼、我等禁止之、因其不隨從我等。</verse>
				<verse number="50">耶穌曰、勿禁止之、凡不與我等爲敵者、即順從我等者。○</verse>
				<verse number="51">耶穌升天之日將至、即决意向 耶路撒冷 而行。</verse>
				<verse number="52">遣使者先行、伊等至 撒馬利亞 之一村、欲爲彼豫備居所。</verse>
				<verse number="53">其村之人、不接納耶穌、因其向 耶路撒冷 而行。</verse>
				<verse number="54">門徒 雅各   約翰 見此、即曰、主、欲我命火自天降下、燒滅伊等、如 以利亞 所行乎。</verse>
				<verse number="55">耶穌轉身責之曰、爾之心如何、爾自不知。</verse>
				<verse number="56">人子降臨、非欲滅人之生命、乃欲救人之生命、言畢、即往他村而去。○</verse>
				<verse number="57">行路時、有人謂耶穌曰、主無論何往、我必隨從爾。</verse>
				<verse number="58">耶穌曰、狐狸有洞、飛鳥有巢、人子反無枕首之處。</verse>
				<verse number="59">又謂一人曰、爾隨從我。其人曰、主容我歸、先葬我父．</verse>
				<verse number="60">耶穌曰、由死人葬其死人、爾往傳 神之國．</verse>
				<verse number="61">又有一人曰、主、我欲隨從爾、但容我先歸、辭別我之家人。</verse>
				<verse number="62">耶穌曰、手扶犁而顧後者、不堪入 神之國。</verse>
			</chapter>
			<chapter number="10">
				<verse number="1">此事以後、主又設立七十人、兩兩遣之、先往己所欲至之各城各地。</verse>
				<verse number="2">謂之曰、禾稼多而工人少、當求禾稼主、遣工人往收禾稼。</verse>
				<verse number="3">爾往哉、我遣爾、似羊羔入狼羣。</verse>
				<verse number="4">勿帶錢袋、勿帶囊、勿帶鞋、途中勿問人安、</verse>
				<verse number="5">進入人家、先當曰、願此家平安．</verse>
				<verse number="6">其家之人、若當得平安、爾所求之平安、則必臨於其家、若不當得平安、爾所求之平安、則歸爾矣。</verse>
				<verse number="7">爾居於其家、則飲食伊等所供給者、因工人得工價、乃當然也、勿從此家移於彼家。</verse>
				<verse number="8">無論進入何城、有人接爾、即食其所陳於爾前之物。</verse>
				<verse number="9">醫治城中之病人、告於人曰、 神之國近爾矣。</verse>
				<verse number="10">無論進入何城、人若不接爾、即往至其街、</verse>
				<verse number="11">曰、爾城內之塵、黏於我足者、我對爾拂去。雖然如此、爾當知 神之國、已近爾矣。</verse>
				<verse number="12">我告爾、至彼日、 所多馬 之刑、較彼城之刑、尚易受也。</verse>
				<verse number="13">禍哉、 哥拉汛 乎、禍哉、 伯賽大 乎、我在爾中所行異能之事、若行於 推羅   西頓 、彼處人、早披麻蒙灰、坐於地而悔改矣。</verse>
				<verse number="14">當審判之日、 推羅   西頓 之刑、較爾之刑、尚易受也。</verse>
				<verse number="15">迦百農 、爾曾得升至天、後必被推落於地獄。</verse>
				<verse number="16">又謂門徒曰、凡聽從爾者、即聽從我、違背爾者、即違背我、違背我者、即違背遣我來之父。○</verse>
				<verse number="17">七十人歡喜而歸、曰、主、因爾之名、鬼亦服我矣。</verse>
				<verse number="18">耶穌曰、我見 撒但 自天隕落如電然。</verse>
				<verse number="19">我賜爾權能、可踐踏蛇蠍、除滅仇敵一切能力、决無能害爾者矣。</verse>
				<verse number="20">但勿因鬼服爾而喜、當因爾名錄於天而喜。○</verse>
				<verse number="21">當時、耶穌心中喜悅、曰、父歟、天地之主、我讚美爾、因爾以此道、向聰明通達人、則藏之、向嬰孩、則顯之、父歟、是如此也、因爾之意旨、本如此也。</verse>
				<verse number="22">萬物皆我父交付我者、除父、無人識子爲誰、除子、與子所願指示者、無人識父爲誰。</verse>
				<verse number="23">耶穌轉身私謂門徒曰、見爾所見者、其目福矣。</verse>
				<verse number="24">我告爾、昔時多有先知君王、欲見爾所見而不得見、欲聞爾所聞、而不得聞。○</verse>
				<verse number="25">有一教法師、來試耶穌曰、夫子、我當何爲、方可得永生。</verse>
				<verse number="26">耶穌曰。律法所記者爲何、爾所讀。者如何。</verse>
				<verse number="27">答曰、爾當盡心、盡性、盡力、盡意、愛主、爾之 神、亦當愛爾之隣如己。</verse>
				<verse number="28">耶穌曰。爾所答者是、按此而行、則必得永生。</verse>
				<verse number="29">其人欲自稱爲義、謂耶穌曰、誰爲我之隣乎。</verse>
				<verse number="30">耶穌答曰、有一人自 耶路撒冷 而往 耶利哥 、遇盜、剝其衣、且傷之、幾死、棄之而去。</verse>
				<verse number="31">適有一祭司、自此路而來、見之、竟過焉。</verse>
				<verse number="32">又有一 利未 人、來至此地、進前一觀、亦竟過焉。</verse>
				<verse number="33">後有一 撒馬利亞 人行路、來至此地、一見、即憐憫之。</verse>
				<verse number="34">進前、用油與酒、澆其傷處、裏之、扶其騎己之畜、引至店、顧恤之。</verse>
				<verse number="35">次日、將啟行、取二錢銀交與店主、曰、爾且顧恤此人、所費若加多、我返時、必還爾。</verse>
				<verse number="36">爾意此三人中、誰爲遇盜者之隣乎。</verse>
				<verse number="37">彼曰、乃憐憫之者。耶穌曰、爾即效此而行。○</verse>
				<verse number="38">伊等行路時、耶穌進一村、有一婦人、名 馬大 、迎耶穌至己家。</verse>
				<verse number="39">彼有一妹、名 馬利亞 、坐於耶穌足前聽道。</verse>
				<verse number="40">馬大 因供給伊等、事多心亂、來至耶穌前、曰、主歟、我妹留我一人行事、主不在意乎。請命彼來助我。</verse>
				<verse number="41">耶穌答曰、 馬大 、 馬大 、爾因事多、心思擾亂。</verse>
				<verse number="42">但所需者惟一。 馬利亞 已揀擇永不可奪之善業矣。</verse>
			</chapter>
			<chapter number="11">
				<verse number="1">耶穌在一處祈禱、祈禱畢、有一門徒曰、求主教我等祈禱、如 約翰 教其門徒。</verse>
				<verse number="2">耶穌謂之曰、爾等祈禱之時、當曰、我等在天之父、願人皆尊爾名爲聖、願爾國降臨、願爾旨行在地、如行在天。</verse>
				<verse number="3">我等日用之糧、日日賜與我等．</verse>
				<verse number="4">饒恕我等之罪、因我等亦饒恕得罪我等之人。勿使我等遇見試探、救我等脫離兇惡。○</verse>
				<verse number="5">耶穌又曰、爾中若有人、夜半往尋其友、謂之曰、友乎、借與我三餅。</verse>
				<verse number="6">因我有一友、自途中來就我、我無物供給之。</verse>
				<verse number="7">彼在內答曰、勿煩擾我。門已關閉、孩提與我、皆已臥於牀、不能起而與爾。</verse>
				<verse number="8">我告爾等、雖不因其爲友、起而與之、終必因其求之迫切、起而與之、應其所需。</verse>
				<verse number="9">我又告爾、爾求則必與爾、尋則必尋見、叩門、則必與爾開門。</verse>
				<verse number="10">蓋凡求者得之、尋者遇之、叩門者與之開門．</verse>
				<verse number="11">爾中爲父者、孰有子求餅、反與之石乎、求魚、竟以蛇代魚與之乎。</verse>
				<verse number="12">求卵、反與之蠍乎。</verse>
				<verse number="13">爾雖不善、尚知以好物賜子、何况天父、豈不更以聖靈賜與求之之人乎。○</verse>
				<verse number="14">耶穌逐出一使人啞之鬼、鬼出、啞者即能言、眾甚希奇。</verse>
				<verse number="15">內有數人曰、彼乃賴鬼王 別西卜 逐鬼耳。</verse>
				<verse number="16">又有人試耶穌、求其自天顯現奇蹟。</verse>
				<verse number="17">耶穌知其意、因謂之曰、凡國自相分爭、則必滅亡、凡家自相分爭、則必敗落．</verse>
				<verse number="18">若 撒但 自相分爭、其國將何以立乎。我言此、因爾謂我賴 別西卜 逐鬼。</verse>
				<verse number="19">若我賴 別西卜 逐鬼、爾子弟逐鬼、又賴誰乎。如此、伊等則必議爾之罪矣。</verse>
				<verse number="20">若我賴 神之大能逐鬼、則可知 神之國、已臨於爾矣。</verse>
				<verse number="21">勇士頂盔貫甲、看守己屋、彼一切所有者、即平安。</verse>
				<verse number="22">有較彼更勇者來、戰勝之、即奪其所倚恃之盔甲、而分散其贜物。</verse>
				<verse number="23">不與我同心、即攻我者、不同我收斂、即分散者。</verse>
				<verse number="24">邪鬼離人、即在無水之野地、游行尋安息之所而不得、遂曰、不如回至我所自出之屋。</verse>
				<verse number="25">旣至則見內中洒掃潔淨、修飾整齊。</verse>
				<verse number="26">即往帶較己尤惡之七鬼、入而居之、其人之後患、較前更甚矣。○</verse>
				<verse number="27">耶穌正言之時、眾中有一婦人、大聲曰、生育爾、乳養爾者、有福矣。</verse>
				<verse number="28">耶穌曰、尚不如聽 神之道、而遵守者有福。○</verse>
				<verse number="29">彼時、有多人聚集、耶穌謂之曰、此乃惡世代、欲觀奇蹟、除先知 約拏 之奇蹟、再無奇蹟與之觀。</verse>
				<verse number="30">從前 約拏 爲 尼尼微 人、成爲奇蹟、如此、人子亦必爲此世代之人、成爲奇蹟。</verse>
				<verse number="31">南方女王、至審判日、將起而定此一代人之罪、因其自地極而來、欲聽 所羅門 智慧之言、在此、尚有更大於 所羅門 者焉。</verse>
				<verse number="32">尼尼微 人、至審判日、將起而定此一代人之罪、因伊等聽 約拏 之勸言、即悔改矣、在此、尚有更大於 約拏 者焉。</verse>
				<verse number="33">人點燈、不放於暗處、亦不放於斗下、必放於燈臺上、使入者得見其光。</verse>
				<verse number="34">人身之燈、即目、目若瞭亮、全身皆光明、目若昏花．全身皆黑暗。</verse>
				<verse number="35">爾須小心、恐爾內中之光、變爲黑暗。</verse>
				<verse number="36">爾若全身光明、毫無黑暗、其光明即完全、如燈之光焰照爾。○</verse>
				<verse number="37">正言之時、有一法利賽人、請耶穌同食、耶穌入而坐席。</verse>
				<verse number="38">法利賽人、見耶穌不洗手而食、即異之。</verse>
				<verse number="39">主謂之曰、爾法利賽人、洗淨杯盤之外面、爾內則充滿搶奪惡毒。</verse>
				<verse number="40">無知之人乎、造其外者、非亦造其內乎。</verse>
				<verse number="41">惟當將爾所能施者施與人、 則與爾無有不潔凈者矣。○</verse>
				<verse number="42">禍哉、爾法利賽人、因爾以薄荷芸香並各種菜蔬、十分獻一、反輕忽公義與敬愛 神之事、此固當行、彼亦不可不行。</verse>
				<verse number="43">禍哉、爾法利賽人、因爾喜在會堂坐高位、在街市喜人向爾問安。○</verse>
				<verse number="44">禍哉、爾假冒爲善之讀書人、法利賽人、因爾如隱而不露之墳墓、人行於其上、竟不知覺。○</verse>
				<verse number="45">有一教法師、謂耶穌曰、夫子如此言、亦羞辱我等矣。</verse>
				<verse number="46">耶穌曰、禍哉、爾教法師、因爾以難擔之擔、使人擔之、己則一指亦不肯動。</verse>
				<verse number="47">禍哉爾矣、因爾建造先知之墳墓、先知乃爾祖所殺者。</verse>
				<verse number="48">如是、爾祖所行之事、爾自證之、且喜之、因爾之祖殺先知、爾則建立其墳墓。</verse>
				<verse number="49">神之聖言曰、我遣先知與使徒往就彼、有被殺者、有被迫害者。</verse>
				<verse number="50">以致自創世以來、殺害先知之罪、皆將討於此一代之人。</verse>
				<verse number="51">即從殺害 亞伯 起、直至在殿壇中殺害 撒加利亞 爲止、我誠告爾、此諸罪、皆必討於此一代之人。</verse>
				<verse number="52">禍哉、爾教法師、因爾奪去開知識之鑰、己不入、又阻欲入之人。○</verse>
				<verse number="53">正言此話之時、讀書人與法利賽人、深恨耶穌、多端盤問之。</verse>
				<verse number="54">暗中窺聽、欲就其口中所言者訟之。</verse>
			</chapter>
			<chapter number="12">
				<verse number="1">其時、有數萬人聚集、甚至彼此踐踏、耶穌先謂門徒曰、爾當謹防法利賽人之酵、即假善也。</verse>
				<verse number="2">未有掩藏之事、不顯露者、未有隱瞞之事、不被人知者。</verse>
				<verse number="3">爾在暗中言者、必在明處被人聞之、爾在密室中附耳語者、必在屋上宣揚。</verse>
				<verse number="4">我友乎、我告爾、惟能殺身、以後不能再加害者、勿懼之。</verse>
				<verse number="5">我示爾所當懼者、當懼殺身以後、又有權將人投於地獄者、我誠告爾、此當懼也、</verse>
				<verse number="6">五雀非二分銀所賣乎、但在 神前、雖其一亦不忘。</verse>
				<verse number="7">即爾首之髮、亦皆數過矣、故勿恐懼、爾較多雀尤爲貴重。</verse>
				<verse number="8">我告爾、凡在人前認我者、人子在 神之使者前、亦將認彼。</verse>
				<verse number="9">在人前不認我者、我在 神之使者前、亦必不認彼。</verse>
				<verse number="10">凡毀謗人子者、尚可得赦、惟毀謗聖靈者、必不得赦。</verse>
				<verse number="11">人牽爾至會堂、與有位有權者之前、勿憂慮如何申訴、如何分說。</verse>
				<verse number="12">至時、聖靈必指示爾所當言者。○</verse>
				<verse number="13">眾中有一人曰、夫子、請命我兄長、與我分析遺產．</verse>
				<verse number="14">耶穌曰、人也、誰立我爲爾判事之官、爲爾分產乎。</verse>
				<verse number="15">因謂眾曰、謹慎防備、不可有貪心、因人之生命、不在乎家資寬裕。</verse>
				<verse number="16">遂用比喻謂眾曰、有一富人、田產豐盛、</verse>
				<verse number="17">心中思想曰、我之糧食、無處收藏、如之何。</verse>
				<verse number="18">又曰、我必如此行、拆毀倉房、另造更大者、用以收藏我一切之糧食貨物。</verse>
				<verse number="19">後我必向我靈魂曰、魂乎、現有多物積存、作多年之費用、可安然飲食快樂矣。</verse>
				<verse number="20">神謂之曰、無知者乎、今夜必索爾靈魂、爾所備者、將歸誰乎。</verse>
				<verse number="21">耶穌曰、凡爲己積財、在 神前、不富足者、亦如此。○</verse>
				<verse number="22">又謂門徒曰、故我語爾、勿爲生命憂慮何所食、爲身體憂慮何所衣。</verse>
				<verse number="23">生命貴於飲食、身體貴於衣服．</verse>
				<verse number="24">試思烏鴉亦不種、亦不收、無有倉、無有庫、 神尚養之、爾豈不比禽鳥貴重多乎。</verse>
				<verse number="25">爾中誰能用思慮多加一刻生命乎。</verse>
				<verse number="26">最小之事、尚不能作、何慮其他乎。</verse>
				<verse number="27">試思百合花如何而長、亦不勞苦、亦不織紡、然我告爾、即 所羅門 極榮華之時、其所服飾者、尚不及此花之一。</verse>
				<verse number="28">爾小信者乎、野地之草、今日尚在、明日投於爐中、 神尚使其有如此之妝飾、何况於爾乎。</verse>
				<verse number="29">爾勿求何以食、何以飲、亦勿心中挂慮。</verse>
				<verse number="30">此皆外邦人所求者、爾需用此諸物、爾天父已知之。</verse>
				<verse number="31">爾須求 神之國、則此諸物、必加與爾矣。</verse>
				<verse number="32">眾小子勿懼、蓋爾天父喜將天國賜爾。</verse>
				<verse number="33">當賣爾所有者賙濟人、爲己豫備永不壞之囊袋、與用不盡之財寶於天、即賊不能至、蟲不能蛀之處。</verse>
				<verse number="34">因爾之財寶在何處、爾之心亦在何處。○</verse>
				<verse number="35">爾腰宜繫帶、燈宜常燃。</verse>
				<verse number="36">爾當如僕人候其主自喜筵而回、主人來至叩門、則與之開。</verse>
				<verse number="37">主人至、見僕儆醒、此僕即有福矣、我誠告爾、主人必自己繫帶、使伊等坐席、向前服事之。</verse>
				<verse number="38">或二更歸、或三更歸、見僕人如此、此僕即有福矣。</verse>
				<verse number="39">若家主知賊何時來、則必儆醒、不至賊穿壁入屋、此乃爾所知者。</verse>
				<verse number="40">故爾當豫備、因爾不意之時、人子即來。○</verse>
				<verse number="41">彼得 曰、主設此比喻、乃爲我等乎、抑亦爲眾人乎。</verse>
				<verse number="42">主曰、孰爲忠信智慧之家宰、主人用其管理家人、按時分糧乎。</verse>
				<verse number="43">主人來時、見僕如此行、此僕則有福矣。</verse>
				<verse number="44">我誠告爾、主人將派其管理全家事務。</verse>
				<verse number="45">若彼僕心內曰、主人來必遲、遂撻眾僕婢、飲食酒醉。</verse>
				<verse number="46">則於不意之日、不知之時、彼僕之主人、必至、從重處治之、將其驅至無信者之處、與之一律受刑。</verse>
				<verse number="47">凡僕知其主人之意、竟不作準備、不順其意、此僕必多受責打。</verse>
				<verse number="48">若不知主人之意、即作當受責打之事、此僕必少受責打、蓋多與人、必向人多取、多託人、必向人多索。○</verse>
				<verse number="49">我來、將火投於地、火若己燒起、非我所欲乎。</verse>
				<verse number="50">我有當受之洗、我尚未受、如何不憂急乎。</verse>
				<verse number="51">爾以爲我來、乃施和平於世乎、我告爾、非然也、我來、乃使人分爭。</verse>
				<verse number="52">自今以後、一家五人將分爭、三人與兩人相爭、兩人與三人相爭。</verse>
				<verse number="53">父與子相爭、子與父相爭、母與女相爭、女與母相爭、姑與媳相爭、媳與姑相爭。○</verse>
				<verse number="54">耶穌又謂眾曰、爾見有雲自西起、即曰將雨、此果有之。</verse>
				<verse number="55">見風自南而吹、即曰將有暑熱、此亦有之。</verse>
				<verse number="56">假善者乎、爾能分辨天地之氣色、何不能分辨此時乎。</verse>
				<verse number="57">爾何不自審其所宜乎。</verse>
				<verse number="58">爾與訟爾之人往見官、尚在途中、當盡力求解釋、恐其牽爾至刑官前、刑官交爾於差役、差役收爾於監。</verse>
				<verse number="59">我告爾、若有毫釐未清、斷不能自彼而出。</verse>
			</chapter>
			<chapter number="13">
				<verse number="1">其時、有數人將 彼拉多 殺 加利利 人、使伊等之血、流於犧牲血內之事、告與耶穌．</verse>
				<verse number="2">耶穌答曰、爾以爲此 加利利 人、較眾 加利利 人更爲有罪、故受此害乎。</verse>
				<verse number="3">我告爾、非然也、爾若不悔改、亦必皆滅亡。</verse>
				<verse number="4">從前 西羅亞 之樓傾倒、壓死十八人、爾以爲此人較凡居於 耶路撒冷 之人、更有罪乎。</verse>
				<verse number="5">我告爾、非然也、爾若不悔改、亦必皆滅亡。○</verse>
				<verse number="6">乃設比喻曰、人有無花果樹、栽於葡萄園、後至樹前尋果、而不得。</verse>
				<verse number="7">即謂管園者曰、我三年來、至樹前尋果、而弗得、可斫之、何必徒佔地土乎。</verse>
				<verse number="8">管園者曰、主、今年姑留之、待我周圍掘土、壅糞、</verse>
				<verse number="9">或能結果、若再不結果、則斫之。○</verse>
				<verse number="10">安息日、耶穌在一會堂訓人。</verse>
				<verse number="11">有一婦人、爲鬼所附、病已十八年、腰曲不能伸。</verse>
				<verse number="12">耶穌見之、即謂之曰、婦人、爾脫離此病矣．</verse>
				<verse number="13">遂用兩手按之、彼立時伸直其腰、讚美 神。</verse>
				<verse number="14">管會堂者、見耶穌在安息日醫病、即不悅、語眾曰、作事自有六日、此六日內、可來求醫、不必在安息日。</verse>
				<verse number="15">主曰、假善者乎、爾等在安息日、誰不解槽上之牛驢、牽而飲之乎。</verse>
				<verse number="16">况此婦人、本爲 亞伯拉罕 之後代、被 撒但 捆縛十八年、不當在安息日解其結乎。</verse>
				<verse number="17">耶穌言此、諸仇敵皆慚愧、眾人見其行事光明、則皆歡喜。○</verse>
				<verse number="18">耶穌又曰、 神之國何似、我將何以比之。</verse>
				<verse number="19">乃似一粒芥菜種、被人種於園內、生長而成大樹、空中鳥雀、棲於其枝。</verse>
				<verse number="20">又曰、我以何者比 神之國乎。</verse>
				<verse number="21">可比麪酵、婦人取而置於三斗麪中、麪遂皆發起矣．○</verse>
				<verse number="22">耶穌經過各城各鄉訓人、向 耶路撒冷 而行。</verse>
				<verse number="23">有人問之曰、主、得救者少乎。</verse>
				<verse number="24">耶穌曰、當竭力進窄門、我告爾等、必有多人欲進而不得進．</verse>
				<verse number="25">家主起而閉門後、爾即立於外、叩門曰、主歟、主歟、與我開門。彼將答曰、爾何來、我不識爾。</verse>
				<verse number="26">其時、爾必曰、我等曾在爾前飲食、爾亦曾在我等街市訓人。</verse>
				<verse number="27">主必曰、我告爾、我不識爾從何而來、爾一切爲惡者、可離我去。</verse>
				<verse number="28">彼時、爾見 亞伯拉罕 、 以撒 、 雅各 、與眾先知、皆在 神國中、獨爾被逐於外、必將哀哭切齒矣。</verse>
				<verse number="29">自東自西、自南自北、將有人來在 神國中坐席。</verse>
				<verse number="30">有在後者將爲前、有在前者將爲後。○</verse>
				<verse number="31">當日、有法利賽數人來、謂耶穌曰、可離此而去、 希律 欲殺爾。</verse>
				<verse number="32">耶穌曰、爾往告彼狐狸曰、今日明日、我逐鬼施醫、至第三日、我之事畢矣。</verse>
				<verse number="33">雖如此今日明日後日、我當行焉、因先知不能被殺於 耶路撒冷 之外。</verse>
				<verse number="34">耶路撒冷 、 耶路撒冷 、爾常殺害先知、用石擊死奉遣就爾之人、我多次欲集爾之子民、如母雞集小雞於翅下然、但爾不願。</verse>
				<verse number="35">爾之家、將變爲荒塲。我誠告爾、自今以後、爾不得再見我、必待至爾言奉主名來者當稱頌之時矣、</verse>
			</chapter>
			<chapter number="14">
				<verse number="1">耶穌於安息日、至一法利賽人首領家中食焉、眾人窺探之。</verse>
				<verse number="2">在其前有一患腹脹之人。</verse>
				<verse number="3">耶穌謂教法師與法利賽人曰、安息日醫病、可乎不可。</verse>
				<verse number="4">眾人一言不答、耶穌醫愈其人、遣之去。</verse>
				<verse number="5">即謂眾曰、爾中誰有牛驢、在安息日落於坑中、不立時援之出乎。</verse>
				<verse number="6">此言、眾皆無以答對。○</verse>
				<verse number="7">耶穌見所請之客、揀擇首位、即用比喻謂之曰、</verse>
				<verse number="8">有人請爾赴喜筵、勿坐首位、恐有比爾尊貴之客被請、</verse>
				<verse number="9">其請爾與彼者來、謂爾曰、讓位與此人、爾則羞慚、歸至末位而坐。</verse>
				<verse number="10">爾被請之時。即坐於末位、其請爾者、則來謂爾曰、友乎、請上坐、如此、爾在同席人前、即有榮光。</verse>
				<verse number="11">凡自高者、必降爲卑、自卑者、必升爲高。○</verse>
				<verse number="12">耶穌又謂請之者曰、爾設午餐、或晚餐、勿請朋友、兄弟、親戚、與豐富之鄰舍、恐伊等亦請爾、爾受伊等之報答。</verse>
				<verse number="13">爾設筵席、即請貧窮者、殘廢者、跛者、瞽者、</verse>
				<verse number="14">如此、爾必有福矣、因伊等不能報答爾、至義人復活之時、爾必得報答。○</verse>
				<verse number="15">同席者有一人聞此言、即向耶穌曰、在 神國中飲食者福矣。</verse>
				<verse number="16">耶穌謂之曰、有一人擺設大筵、多請賓客。</verse>
				<verse number="17">至坐席之時、遣僕往告所請之人曰、請來、百物俱備矣。</verse>
				<verse number="18">眾齊心以辭、首一人曰、我已買田地、須往觀之、請允我推辭。</verse>
				<verse number="19">又一人曰、我已買牛五耦、欲往試之、請允我推辭。</verse>
				<verse number="20">又一人曰、我新娶妻、故不能來。</verse>
				<verse number="21">其僕回、以此皆告與主人、主人即怒、命僕曰、速往城中大街小巷、引貧窮者、殘廢者、跛者、瞽者、來。</verse>
				<verse number="22">僕人曰、主已按爾所命者行矣、尚有餘剩之座位．</verse>
				<verse number="23">主人謂僕曰、爾出至道路藩籬間、遇人即強之入、坐滿我屋．</verse>
				<verse number="24">我告爾、前所請者、無一人得食我筵。○</verse>
				<verse number="25">眾人與耶穌同行之時、耶穌轉身謂伊等曰、</verse>
				<verse number="26">人來從我、若不愛我、勝於愛其父母、妻子、兄弟、姊妹、與己之生命、即不能爲我門徒。</verse>
				<verse number="27">不負其十字架而從我者、亦不能爲我門徒。</verse>
				<verse number="28">爾中誰欲建一樓、不先坐而計算銀錢、能造成否乎。</verse>
				<verse number="29">恐有地基、不能成功、見之者皆恥笑之．</verse>
				<verse number="30">曰、此人開工、不能完工。</verse>
				<verse number="31">或有國王、出與他國王爭戰、豈不先坐而計算、能用一萬兵、敵彼率二萬兵來攻者乎。</verse>
				<verse number="32">若不能、即乘其尚遠之時、遣使求和。</verse>
				<verse number="33">如此、爾中無論何人、若不舍棄一切所有者、即不能爲我門徒。</verse>
				<verse number="34">鹽本好物、鹽若失味、何以使之再鹹乎。</verse>
				<verse number="35">不可撒於田、不可堆於糞、惟棄之於外矣、凡有耳可聽者、則當聽之。</verse>
			</chapter>
			<chapter number="15">
				<verse number="1">其時、有眾稅吏與罪人來、聽耶穌教訓。</verse>
				<verse number="2">法利賽人與讀書人不悅、議耶穌曰、彼接待罪人、與之同食．○</verse>
				<verse number="3">耶穌即設比喻曰、</verse>
				<verse number="4">爾中誰有百羊而失其一、不暫棄此九十九羊於曠野、往尋失去之羊、直至尋見乎。</verse>
				<verse number="5">尋見、即歡喜、負其羊於肩、</verse>
				<verse number="6">回至家中、請朋友鄰舍來、謂之曰、失去之羊已尋見、爾與我可同快樂、</verse>
				<verse number="7">耶穌曰、我告爾、一罪人悔改、在天上亦如此爲之歡喜、較爲九十九不用悔改之義人歡喜猶大。○</verse>
				<verse number="8">或一婦人、有十銀錢、失其一、豈不燃燈掃室、細尋、直至尋見乎．</verse>
				<verse number="9">尋見、即請朋友鄰舍來、曰、失去之銀錢已尋見、爾與我可同快樂。</verse>
				<verse number="10">耶穌曰、我告爾、一罪人悔改、 神之使者、亦如此爲之歡喜。○</verse>
				<verse number="11">耶穌又曰、一人有二子、</verse>
				<verse number="12">少子向父曰、請父將我應得之、產業分與我。其父即將產業、與伊等分之。</verse>
				<verse number="13">過不多日、少子盡收其所有、遠遊異地、在彼、毫無節度、浪費資財。</verse>
				<verse number="14">耗盡一切所有者、又遇其地大饑、遂窮困矣。</verse>
				<verse number="15">於是往投其地一人、其人遣之往田間牧猪、</verse>
				<verse number="16">在彼、欲將豬所食之豆莢充饑、而無人與之。</verse>
				<verse number="17">彼時醒悟曰、我父多有工人、其糧有餘、我竟餓死乎。</verse>
				<verse number="18">我必起而歸我父、向之曰、父乎、我得罪於天、又得罪於爾、</verse>
				<verse number="19">自今以後、我不堪稱爲爾子、請爾視我如爾傭人之一焉。</verse>
				<verse number="20">於是起身、往就其父、相離尚遠、其父即見之、生憐憫之心、趨前抱其頸、與之接吻。</verse>
				<verse number="21">子向父曰、我得罪於天、又得罪於爾、自今以後、我不堪稱爲爾子矣。</verse>
				<verse number="22">其父即命僕人曰、取至美之袍衣之、施環於其指、著履於其足。</verse>
				<verse number="23">牽一肥牛犢宰之、我等可以飲食快樂。</verse>
				<verse number="24">因我此子、乃死而復活、失而復得者、伊等遂即快樂．</verse>
				<verse number="25">其時、長子正在田間、及歸、近至家門、聞吹彈歌舞之聲。</verse>
				<verse number="26">即呼一僕來、問是何故．</verse>
				<verse number="27">僕曰、爾弟已歸、爾父因得其無災無病而回、故宰肥牛犢。</verse>
				<verse number="28">長子即怒、不肯入、其父出勸之。</verse>
				<verse number="29">長子謂父曰、我事爾多年、從未違背爾命、爾未曾賜我一山羊羔、使我與友同樂。</verse>
				<verse number="30">爾此少子、宿娼狎妓、蕩盡爾之產業、及其歸、爾反爲之宰肥牛犢。</verse>
				<verse number="31">父即謂之曰、我子、爾常與我同在、我一切所有、皆屬爾者。</verse>
				<verse number="32">惟爾此弟、死而復活、失而復得、我等原當歡喜快樂．</verse>
			</chapter>
			<chapter number="16">
				<verse number="1">耶穌謂門徒曰、某富人有一管事者、有人在主人前告之曰、彼耗費主人之資財。</verse>
				<verse number="2">主人即呼之來、謂之曰、我聞人言、爾有如此之事、將如之何、爾如何辦事、可向我言明、爾不能再管我家之事。</verse>
				<verse number="3">管事者心內曰、主人不用我管事、我將何爲乎、鋤地無力、乞食怕羞。</verse>
				<verse number="4">我有一法、使人在我不管事之後、接我至其家。</verse>
				<verse number="5">彼遂將欠主人債者、一一召來、謂首一人曰、爾欠我主人幾何。</verse>
				<verse number="6">答曰、百瓶油。 管事者曰、取爾之券、速坐寫五十瓶。</verse>
				<verse number="7">又謂一人曰、爾欠幾何。答曰、百石麥。管事者曰、取爾之券、寫八十石。</verse>
				<verse number="8">主人遂誇此不義之管事者、作事靈巧。蓋斯世之人、在俗事上、較光明之人、尤爲靈巧。</verse>
				<verse number="9">我又告爾、當以虛浮之財、結交朋友、致爾臨終之時、可被接至永久之居所。</verse>
				<verse number="10">在小事忠者、在大事亦忠、在小事不義者、在大事亦不義。</verse>
				<verse number="11">爾若在虛浮之財、不忠、誰肯以真實之財、託付爾乎。</verse>
				<verse number="12">爾若於屬人者不忠、誰肯以屬爾者與爾乎。</verse>
				<verse number="13">一僕不能事二主、或惡此愛彼、或重此輕彼、爾不能又事 神、又事瑪門。 ○</verse>
				<verse number="14">法利賽人乃貪財者、聞此言、即笑耶穌。</verse>
				<verse number="15">耶穌曰、爾在人前、自稱爲義、爾之心、 神知之。人以爲尊貴者、竟爲 神所厭惡。</verse>
				<verse number="16">律法與先知、直至 約翰 爲止、自此 神之國、即傳開、且人人努力欲進之。</verse>
				<verse number="17">天地廢壞、較律法之一點一畫廢壞猶易也。</verse>
				<verse number="18">凡人休妻另娶、即犯姦淫、凡娶人所休之妻、亦犯姦淫。○</verse>
				<verse number="19">有一富者、衣紫袍與細布之衣、每日奢華宴樂。</verse>
				<verse number="20">又有一乞丐、名 拉撒路 、遍身生瘡、被人放於富者門前、</verse>
				<verse number="21">欲得富者案下所遺之零碎充飢。又有狗來舔其瘡。</verse>
				<verse number="22">乞丐死、天使扶之去、放於 亞伯拉罕 懷中。富者亦死、且埋葬。</verse>
				<verse number="23">彼時、富者在陰間受苦、舉目遠望 亞伯拉罕 、又見 拉撒路 在其懷中、</verse>
				<verse number="24">即呼曰、我祖 亞伯拉罕 憐憫我、遣 拉撒路 用指尖蘸水涼我之舌、因我在此火焰中苦甚。</verse>
				<verse number="25">亞伯拉罕 曰、我子孫歟、爾當記念爾在生前、曾享爾之福、 拉撒路 亦曾受彼之苦、今彼得安慰、爾受痛苦．</verse>
				<verse number="26">不但如此、在爾我中間、有深淵隔開、有人欲從我處、過至爾處、不能也、欲從爾處、過至我處、亦不能也。</verse>
				<verse number="27">富者曰、旣如此、求我祖遣 拉撒路 至我父家、</verse>
				<verse number="28">我有兄弟五人、 拉撒路 可警教之、免致伊等亦來此痛苦之處。</verse>
				<verse number="29">亞伯拉罕 曰、伊等有 摩西 與先知之書、儘可聽從。</verse>
				<verse number="30">富者曰、我祖 亞伯拉罕 歟、非然也、若有從死中復活之人、往就伊等、伊等必悔改。</verse>
				<verse number="31">亞伯拉罕 曰、不聽 摩西 與先知之言、縱有從死中復活之人勸之、伊等亦必不聽。</verse>
			</chapter>
			<chapter number="17">
				<verse number="1">耶穌又謂門徒曰、陷人於罪之事、乃不能無者、但陷人於罪之人有禍矣。</verse>
				<verse number="2">此人與其使此小子之一陷於罪、反不如有人將大磨石繫於其頸、而投之於海．</verse>
				<verse number="3">爾自當謹慎、爾兄弟得罪爾、則勸戒之、彼若悔、則饒恕之。</verse>
				<verse number="4">倘若一日七次得罪爾、一日又七次回轉曰、我悔矣、爾則當饒恕之．○</verse>
				<verse number="5">使徒謂主曰、請加增我之信心。</verse>
				<verse number="6">主曰、若爾有信似芥種之大、即命此桑樹拔根而種於海、亦必聽從爾。</verse>
				<verse number="7">爾中誰有僕人、或耕田、或放羊、自田而歸、即謂之曰、爾來坐而食乎。</verse>
				<verse number="8">豈不謂之曰、爾備我餐、束帶事我、俟我飲食完畢、爾方可飲食乎。</verse>
				<verse number="9">僕遵命而行、主人仍謝之乎、我意不然。</verse>
				<verse number="10">如此、爾作畢一切命爾之事、亦當曰、我爲無用之僕、所行之事、乃分所當行者。○</verse>
				<verse number="11">耶穌往 耶路撒冷 、經過 撒馬利亞 、與 加利利 。</verse>
				<verse number="12">進一村、遇患癩者十人、遠立、高聲曰、</verse>
				<verse number="13">耶穌夫子、憐憫我。</verse>
				<verse number="14">耶穌視之曰、爾往使祭司察爾身體、伊等往時、癩即潔淨。</verse>
				<verse number="15">內有一人、見己已愈、即歸、大聲讚美 神、</verse>
				<verse number="16">俯伏於耶穌足前、稱謝之、彼乃 撒馬利亞 人。</verse>
				<verse number="17">耶穌曰、潔淨者、非十人乎、其九安在。</verse>
				<verse number="18">除此外族人、並未見有歸而讚美 神者。</verse>
				<verse number="19">即謂其人曰、起而歸、爾之信已救爾矣。○</verse>
				<verse number="20">法利賽人問 神之國、何時臨至。耶穌答曰、 神之國臨至、非顯然者。</verse>
				<verse number="21">人不能曰、在此在彼、因 神之國、即在爾心。</verse>
				<verse number="22">又謂門徒曰、時將至、爾甚願見人子之一日、竟不得見。</verse>
				<verse number="23">有人告爾曰、向此而觀、向彼而觀、爾勿往、勿隨從。</verse>
				<verse number="24">因日期一至、人子降臨、如電之在天、閃於此而光於彼。</verse>
				<verse number="25">但彼必先受多苦、被此世代之人厭棄。</verse>
				<verse number="26">人子降臨之時、正如 挪亞 之時。</verse>
				<verse number="27">人皆飲食嫁娶、至 挪亞 進方舟之日、洪水來、遂皆淹沒之。</verse>
				<verse number="28">又如 羅得 之時、人皆飲食貿易、種田園、造房屋、</verse>
				<verse number="29">至 羅得 出 所多馬 之日、自天降火與硫磺、遂皆燒滅之。</verse>
				<verse number="30">人子顯現之日、亦必如此。</verse>
				<verse number="31">彼時、人在屋上、器具在屋內、勿下而取之、人在田間、亦勿回家。</verse>
				<verse number="32">當記憶 羅得 之妻。</verse>
				<verse number="33">凡欲保生命者、必喪生命、喪生命者、必存生命。</verse>
				<verse number="34">我告爾、是夜、二人同牀、一被收取。一被遺棄．</verse>
				<verse number="35">二婦人推磨、一被收取、一被遺棄。</verse>
				<verse number="36">二人在田間、一被收取、一被遺棄。</verse>
				<verse number="37">眾問曰、主、何處有此、耶穌曰、屍首在何處、鷹即聚於何處。</verse>
			</chapter>
			<chapter number="18">
				<verse number="1">耶穌訓人、宜常祈禱、不可懈怠。</verse>
				<verse number="2">即設比喻曰、某城有一官、不畏 神、不重世人。</verse>
				<verse number="3">彼城有一嫠婦、來見之曰、有仇我者、請爾伸我冤。</verse>
				<verse number="4">其官久不允、後自思曰、我雖不畏 神、不重世人、</verse>
				<verse number="5">但此嫠婦煩凟我、我祗得伸其冤、免其常來擾我。</verse>
				<verse number="6">主曰、爾聽此不義之官所言。</verse>
				<verse number="7">神之選民、晝夜呼籲、 神雖久忍之、豈不終伸其冤乎。</verse>
				<verse number="8">我告爾、必速伸其冤矣、雖如此、人子降臨之時、在世得遇有信者乎。○</verse>
				<verse number="9">有自以爲義、而輕視他人者、耶穌用比喻謂之曰、</verse>
				<verse number="10">有二人上殿祈禱、一爲法利賽人、一爲稅吏。</verse>
				<verse number="11">法利賽人獨立、祈禱曰、感謝 神、我不似他人訛索、不義、姦淫、亦不似此稅吏。</verse>
				<verse number="12">我七日內、禁食二次、將所有者、十捐其一。</verse>
				<verse number="13">稅吏遠立、不敢舉目望天、捶胸曰、求 神憐憫我有罪之人。</verse>
				<verse number="14">我告爾、此人歸家。較彼人反得稱爲義矣、蓋凡自高者必降爲卑、自卑者必升爲高。○</verse>
				<verse number="15">有人帶孩提來、求耶穌用手按之、門徒見而責焉。</verse>
				<verse number="16">耶穌召孩提來、曰、容孩提來就我、勿禁止、蓋在 神國者、正似此孩提之人。</verse>
				<verse number="17">我誠告爾、凡欲承受 神國、若不似孩提者、必不得入。○</verse>
				<verse number="18">有一官問耶穌曰、良善之夫子、我當何爲、方能得永生。</verse>
				<verse number="19">耶穌曰、爾爲何稱我爲良善、除 神外、無一良善者．</verse>
				<verse number="20">誡命爲爾所知者、勿姦淫、勿殺人、勿偷盜、勿妄證、孝敬父母。</verse>
				<verse number="21">其人答曰、凡此誡命、我自幼皆遵守之。</verse>
				<verse number="22">耶穌聞此言、即謂之曰、爾尚缺一、賣盡爾之所有、賙濟貧人、則必有財寶於天、且來從我。</verse>
				<verse number="23">其人聞之、即甚憂愁、因彼極其富足。</verse>
				<verse number="24">耶穌見其憂愁、即曰、有錢財者進 神之國、難矣哉。</verse>
				<verse number="25">駝穿鍼眼、較富人進 神之國、尚易也。</verse>
				<verse number="26">聞之者曰、如此、誰能得救乎。</verse>
				<verse number="27">耶穌曰、在人所不能者、在 神則能之．</verse>
				<verse number="28">彼得 曰、我等已捨棄一切所有者隨從爾矣。</verse>
				<verse number="29">耶穌曰、我誠告爾等、凡爲 神之國、捨棄家宅、父母、兄弟、妻室、子女者。</verse>
				<verse number="30">未有在今世不得百倍、在來世不得永生者也。○</verse>
				<verse number="31">耶穌攜十二門徒、謂之曰、我等往 耶路撒冷 、先知指人子所書之言、皆必應騐。</verse>
				<verse number="32">人必將其解交異邦人、且戲弄之、凌辱之、唾於其身、</verse>
				<verse number="33">鞭撻之、殺害之、至第三日、彼必復活。</verse>
				<verse number="34">此言、門徒一句不曉、因其言隱祕、伊等不知所言者爲何。○</verse>
				<verse number="35">將近 耶利哥 之時、有一瞽者、坐於道旁乞食。</verse>
				<verse number="36">聞有多人經過、問此乃何事。</verse>
				<verse number="37">眾人告之曰、 拏撒勒 人耶穌經過。</verse>
				<verse number="38">瞽者即呼曰、 大衛 之子孫耶穌、憐憫我。</verse>
				<verse number="39">在前行者、遂責之、不許其作聲。瞽者愈益呼曰、 大衛 之子孫、憐憫我。</verse>
				<verse number="40">耶穌止步、命人攜之來、至前、即問之曰。</verse>
				<verse number="41">欲我於爾何爲、瞽者曰、主歟、我欲得見。</verse>
				<verse number="42">耶穌曰、爾可得見、爾之信救爾矣。</verse>
				<verse number="43">瞽者立時能見、即歸榮耀與 神、隨從耶穌。眾人見此事、亦讚美 神。</verse>
			</chapter>
			<chapter number="19">
				<verse number="1">耶穌進 耶利哥 、經行之時、</verse>
				<verse number="2">有一人名 撒該 、作收稅之總管、且富人也、</verse>
				<verse number="3">欲觀耶穌爲何如人、因其身短小、人亦眾多、不得觀見。</verse>
				<verse number="4">即奔至前面、上桑樹、欲觀耶穌、蓋耶穌必從此經過。</verse>
				<verse number="5">耶穌至其地、舉目見之、曰、 撒該 速下、今日我必寓於爾家。</verse>
				<verse number="6">撒該 遂急下來、歡喜迎接耶穌。</verse>
				<verse number="7">眾人見此、即不喜悅、言其入罪人之家住宿。</verse>
				<verse number="8">撒該 起立、謂主曰、主歟、我以所有之半、賙濟貧人、若我曾訛詐人、即加四倍償還。</verse>
				<verse number="9">耶穌曰、今日、此一家得救矣、因彼亦爲 亞伯拉罕 之子孫。</verse>
				<verse number="10">人子來、正欲尋失喪之人而救之。○</verse>
				<verse number="11">眾人聞此言、又見耶穌已離 耶路撒冷 不遠、以爲 神之國、將即顯明。耶穌因設比喻曰、</verse>
				<verse number="12">有一世子往遠方、欲得國而歸。</verse>
				<verse number="13">即召其十僕來、交與伊等、每人十金、曰、爾等往作生理、以待我歸。</verse>
				<verse number="14">其民恨之、遣人在其後曰、我等不欲此人爲我之王。</verse>
				<verse number="15">世子得國而歸、即命召領金之僕來、欲知各人得利多寡。</verse>
				<verse number="16">第一僕來曰、主、爾之十金、已賺百金矣。</verse>
				<verse number="17">主人曰、俞、良善之僕、爾在極小之事、旣有忠心、可管十城。</verse>
				<verse number="18">第二僕來曰、主、爾之十金、已賺五十金矣．</verse>
				<verse number="19">主人曰、爾亦可管五城。</verse>
				<verse number="20">又有一僕來曰、主、爾之十金在此、我以巾包而藏之。</verse>
				<verse number="21">因爾乃嚴緊之人、未放者即取之、未種者即收之、我懼爾矣。</verse>
				<verse number="22">主人曰、爾惡僕歟、我即按爾之言、定爾之罪。爾既知我爲嚴緊之人、未放者即取之、未種者即收之、</verse>
				<verse number="23">爲何不將我之銀、交與兌換銀錢者、俟我歸時、可得本又得利乎。</verse>
				<verse number="24">遂命旁立者曰、奪其十金、與彼有百金者．</verse>
				<verse number="25">眾人曰、主、彼已有百金矣。</verse>
				<verse number="26">主人曰、我告爾、凡有者、仍將與之、無有者、並其所有、亦將奪之。</verse>
				<verse number="27">至彼爲我之敵、不欲我爲王者、即牽之來、在我前殺之。○</verse>
				<verse number="28">耶穌言畢、即往前行、上 耶路撒冷 、</verse>
				<verse number="29">行至 橄欖 山、將近 伯法其 伯大尼 、即遣二門徒、</verse>
				<verse number="30">曰、爾往對面之村、入時、必見一驢駒、繫於彼、乃從未有人騎者、爾解而牽來。</verse>
				<verse number="31">若有人問爾、解驢何爲、即答曰、主需之。</verse>
				<verse number="32">奉遣者往、果如耶穌所言者遇之。</verse>
				<verse number="33">解驢駒之時、主人問解驢駒何爲。</verse>
				<verse number="34">答曰、主需之。</verse>
				<verse number="35">伊等即牽驢駒就耶穌、以己之衣、搭於其上、扶耶穌騎之。</verse>
				<verse number="36">行時、有人將衣服鋪於路。</verse>
				<verse number="37">離 耶路撒冷 不遠、將下 橄欖 山、眾門徒因所見眾多異能之事、即皆歡喜、大聲稱讚 神、</verse>
				<verse number="38">曰、奉主名而來之王、乃當稱頌者、在天有和平、在極上有榮光。</verse>
				<verse number="39">眾中有法利賽數人、謂耶穌曰、夫子、當責爾門徒。</verse>
				<verse number="40">耶穌曰、我告爾、此眾若閉口不言、石亦將聲呼矣。○</verse>
				<verse number="41">耶穌將近 耶路撒冷 、望見城、即爲之哭。</verse>
				<verse number="42">曰、現今仍爲爾之日、爾若於此時、而知關係爾平安之事、即善矣、但如今此事、在爾眼前、乃隱藏者。</verse>
				<verse number="43">日將至、爾之敵必築壘、四面環繞圍困爾。</verse>
				<verse number="44">且平滅爾、殺爾中之子女、不留一石於石上、此皆因爾不知眷顧爾之日。○</verse>
				<verse number="45">耶穌入聖殿、驅逐在內貿易之人。</verse>
				<verse number="46">曰、經云、我殿乃祈禱之處、爾竟將此殿、當作盜賊之巢穴矣。○</verse>
				<verse number="47">耶穌日日在聖殿訓人、眾祭司長與讀書人、並民間之尊貴人、皆欲殺之。</verse>
				<verse number="48">但無計可施、因眾民皆專心聽其講道。</verse>
			</chapter>
			<chapter number="20">
				<verse number="1">一日、耶穌在聖殿訓民、講福音、諸祭司長與讀書人、並長老、來問之曰、</verse>
				<verse number="2">請告我、爾用何權行此諸事、賜爾此權者爲誰。</verse>
				<verse number="3">耶穌曰、我亦有一言問爾、爾且告我。</verse>
				<verse number="4">約翰 之洗禮、自天而來乎、抑自人而來乎。</verse>
				<verse number="5">伊等私議曰、我若云自天而來、彼必問我曰、爾爲何不信之。</verse>
				<verse number="6">若云自人而來、眾民必用石擊我等、因民深信 約翰 爲先知。</verse>
				<verse number="7">即答曰、我等不知從何而來．</verse>
				<verse number="8">耶穌曰、我亦不告爾我用何權行此諸事。○</verse>
				<verse number="9">當下、即用比喻謂眾曰、有人種葡萄園、租與農夫、遂往異地久居。</verse>
				<verse number="10">至結果之時、遣一僕往就農夫、令伊等交納園中之果、農夫竟打之、使之空手而回。</verse>
				<verse number="11">又遣他僕、農夫亦打之、又凌辱之、使之空手而回。</verse>
				<verse number="12">三次遣僕、農夫竟打傷之、逐之出。</verse>
				<verse number="13">園主曰、我將如之何、我必遣我愛子、庶幾伊等見而敬之．</verse>
				<verse number="14">農夫見之、即私相議曰、此乃承接產業者、我等不如殺之、產業即歸我等。</verse>
				<verse number="15">遂推出園外殺之。園主將如何處治此農夫乎。</verse>
				<verse number="16">彼必來滅此農夫、以葡萄園租與他人。聞之者曰、此乃斷斷不可者。</verse>
				<verse number="17">耶穌目視伊等曰、經云、匠人所棄之石、已成屋角之首石、此言何謂乎。</verse>
				<verse number="18">凡落於此石上者、身必傷壞。此石落於誰身、誰必被石壓爛。○</verse>
				<verse number="19">彼時、祭司長與讀書人、知耶穌所設之比喻、乃指伊等而言、即欲捉之、但懼百姓。</verse>
				<verse number="20">於是窺探耶穌、遣偵者假爲義人、欲即其言而捉之、解於方伯前處治之。</verse>
				<verse number="21">即問耶穌曰、夫子、我等知爾所言所傳、皆爲正道、爾不憑外貌取人、惟以誠實傳 神之道。</verse>
				<verse number="22">我等納稅與 該撒 、當乎否乎。</verse>
				<verse number="23">耶穌知伊等詭詐、因曰、爾爲何試探我。</verse>
				<verse number="24">取一銀錢與我觀、此像與此號屬誰乎。答曰、屬 該撒 。</verse>
				<verse number="25">耶穌曰、如此、當以 該撒 之物歸 該撒 、以 神之物歸。</verse>
				<verse number="26">神伊等當眾民前、不能即其言而捉之、又聞其答應、以爲奇異、即默然矣。○</verse>
				<verse number="27">撒都該人、常言人死不能復活、伊等有數人來、問耶穌曰、</verse>
				<verse number="28">夫子、 摩西 在書上指示我云、若人有妻無子、而死、其弟當娶其妻、生子承繼其兄．</verse>
				<verse number="29">有兄弟七人、居長者娶妻、無子而死。</verse>
				<verse number="30">第二者娶彼婦、亦無子而死。</verse>
				<verse number="31">第三直至第七者、皆娶彼婦、無子而死．</verse>
				<verse number="32">厥後、彼婦亦死。</verse>
				<verse number="33">至復活時、此婦爲誰之妻乎、因七人皆曾娶之。</verse>
				<verse number="34">耶穌答曰、斯世之人、有嫁有娶。</verse>
				<verse number="35">惟有 神視爲可從死中復活得作彼世之人、不嫁不娶．</verse>
				<verse number="36">亦不能再死、伊等旣作復活之人、即如天使然、皆爲 神之子。</verse>
				<verse number="37">論及死人復活、 摩西 在荆棘篇上、已明示之、彼稱主乃 亞伯拉罕 之 神、 以撒 之 神、 雅各 之 神。</verse>
				<verse number="38">神非死者之 神、乃生者之 神、蓋人在 神前、皆爲生活者。</verse>
				<verse number="39">有數讀書人曰、夫子之言是也。</verse>
				<verse number="40">後再無有敢問耶穌者矣。○</verse>
				<verse number="41">耶穌謂眾曰、人如何言基督爲 大衛 之子孫乎。</verse>
				<verse number="42">詩篇上 大衛 自云、主謂我主曰、坐於我之右、</verse>
				<verse number="43">俟我將爾仇敵、爲爾足凳。</verse>
				<verse number="44">大衛 既稱基督爲主、基督如何爲 大衛 子孫乎。</verse>
				<verse number="45">眾民聽時、耶穌謂門徒曰、</verse>
				<verse number="46">爾謹防讀書人、伊等好衣長衣而行、歡喜人在街市與之請安、喜坐會堂之高位、筵席之上座。</verse>
				<verse number="47">伊等乃侵吞嫠婦之家財、假意作長祈禱、伊等受刑、必更重矣。</verse>
			</chapter>
			<chapter number="21">
				<verse number="1">耶穌舉目見富者、以所輸投於庫。</verse>
				<verse number="2">又見一貧嫠、捐入二文錢。</verse>
				<verse number="3">耶穌曰、我誠告爾、此貧嫠所捐者、較眾猶多。</verse>
				<verse number="4">因彼眾皆自己有餘、捐輸與 神、惟此嫠婦、乃自己不足、反以所有一切養生者捐輸。○</verse>
				<verse number="5">有人指殿宇曰、此殿宇用美石與供獻之物、妝飾甚好．</verse>
				<verse number="6">耶穌曰、爾所見之殿宇、將來之日、無一石留於石上、皆必拆毀。</verse>
				<verse number="7">伊等問耶穌曰、夫子、何時有此事、此事將至之時、有何豫兆乎。</verse>
				<verse number="8">耶穌曰、爾須小心、勿被人迷惑、因將來有多人冒我名來、自稱爲基督、時已近矣、爾勿隨從之。</verse>
				<verse number="9">爾聞戰爭反亂之事、勿恐懼、此諸事必先有、但末日尚未至。○</verse>
				<verse number="10">耶穌又曰、民將攻擊民、國將攻擊國。</verse>
				<verse number="11">多處地將大震、又有饑荒、瘟疫、且有可畏之奇像、與大異蹟、自天顯現、</verse>
				<verse number="12">此諸事以先、人必捉爾、逼迫爾、解爾至會堂、收爾於監、又爲我名、牽爾至王侯前。</verse>
				<verse number="13">爾遭遇此諸事、即可爲爾之證。</verse>
				<verse number="14">爾當立定心意、勿豫先憂慮、如何申訴。</verse>
				<verse number="15">因我將賜爾口才智慧、使爾仇敵、皆不能辯駁亦不能抵擋。</verse>
				<verse number="16">爾將被父母、兄弟、親族、朋友、解去、爾中亦有被殺害者。</verse>
				<verse number="17">爾將爲我名、被眾人怨恨。</verse>
				<verse number="18">然爾即首之一髮、亦不能傷損。</verse>
				<verse number="19">爾當忍耐、以救靈魂。 ○</verse>
				<verse number="20">爾見 耶路撒冷 被兵圍困、則知其滅亡近矣。</verse>
				<verse number="21">彼時、在 猶太 者、當避至山上、在城內者、當逃出城外、在鄉間者、勿進城。</verse>
				<verse number="22">此乃降罰之日、經所記者、必皆應驗。</verse>
				<verse number="23">彼時、懷孕者、與乳養嬰孩者、有禍矣、因此地必有大災、主之震怒、必臨於此民。</verse>
				<verse number="24">伊等將死於刀刃之下、被擄至各國。 耶路撒冷 、將被異邦人踐踏、直至異邦人之日期滿足。</verse>
				<verse number="25">日月星辰、將現異象。在地之各國、困苦顛沛、海波澎湃。</verse>
				<verse number="26">天象必震動、人皆驚懼、思念將臨於世之事、喪膽失魂。</verse>
				<verse number="27">彼時、將見人子有大權大榮、駕雲而來。</verse>
				<verse number="28">一有此事、爾即當興起翹首、因贖爾之日近矣。○</verse>
				<verse number="29">耶穌又設比喻謂伊等曰、爾觀無花果樹、與各種樹、</verse>
				<verse number="30">一發芽、自知夏日近矣。</verse>
				<verse number="31">如此、爾見此諸事、即知 神之國近矣。</verse>
				<verse number="32">我誠告爾、此世代尚未過、此諸事皆必成就。</verse>
				<verse number="33">天地必廢、我之言斷不能廢。○</verse>
				<verse number="34">爾當謹慎、勿貪食醉酒、與世事纏繞、昏迷爾心、恐在不意之時、彼日忽臨。</verse>
				<verse number="35">因彼日將臨於遍地之人民、如網羅然。</verse>
				<verse number="36">故當儆醒、時常祈禱、致蒙 神視爾爲堪避此一切將來之事、立於人子之前。○</verse>
				<verse number="37">耶穌白晝在聖殿訓人、夜閒出城、宿於 橄欖 山。</verse>
				<verse number="38">眾民早起進殿、聽其講道。</verse>
			</chapter>
			<chapter number="22">
				<verse number="1">除酵節、又名逾越節已近。</verse>
				<verse number="2">眾祭司長與讀書人、商議如何殺耶穌、但懼百姓。</verse>
				<verse number="3">彼時、 撒但 入 猶大 之心、 猶大 乃十二使徒之一、又名 以色加略 。</verse>
				<verse number="4">彼往見眾祭司長與官長、一同商議、如何將耶穌賣與伊等。</verse>
				<verse number="5">伊等歡喜、許以金與之．</verse>
				<verse number="6">猶大 應允、乃尋機會、欲乘眾人不在之時、將耶穌交與伊等。○</verse>
				<verse number="7">除酵節宰逾越節羔羊之日旣至。</verse>
				<verse number="8">耶穌遣 彼得   約翰 曰、爾往備逾越節之筵、使我等食之。</verse>
				<verse number="9">伊等問欲我備於何處。</verse>
				<verse number="10">耶穌曰、爾進城、必遇一持水瓶之人、爾隨之、至其所進之屋。</verse>
				<verse number="11">謂其家之主人曰、夫子問爾、客房何在、我欲與門徒在彼食逾越節之筵。</verse>
				<verse number="12">彼將指與爾一間陳設齊整之大樓、在彼可豫備。</verse>
				<verse number="13">門徒往、果如耶穌所言者遇之、遂備節筵。○</verse>
				<verse number="14">至時、耶穌坐席、十二使徒與之同座。</verse>
				<verse number="15">耶穌曰、我甚願在受難以先、與爾食此逾越節筵。</verse>
				<verse number="16">我告爾、自今日、直至逾越節筵成全於 神國中、我不再食此筵。</verse>
				<verse number="17">耶穌遂取杯、祝謝、曰、以此分與爾眾。</verse>
				<verse number="18">我告爾、自今日、直至 神國降臨之時、我不再飲此葡萄汁。</verse>
				<verse number="19">又取餅、祝謝、擘開、遞與門徒、曰、此乃我之身體、爲爾而捨者、爾當如此行、記念我。</verse>
				<verse number="20">餐後取杯、亦如此、曰、此杯、乃因我爲爾所流之血而立之新約。</verse>
				<verse number="21">然賣我者之手、與我同在席上。</verse>
				<verse number="22">人子必如先前所定者去世、但賣人子之人有禍矣。</verse>
				<verse number="23">門徒彼此互問曰、誰將行此。○</verse>
				<verse number="24">其時、門徒又爭論其中誰將爲大。</verse>
				<verse number="25">耶穌曰、外邦人有君王轄管、其中掌權者、稱爲恩主。</verse>
				<verse number="26">但爾不可如此、爾中爲大者、當似年幼者、爲首領者、當似服事人者。</verse>
				<verse number="27">是誰爲大、是坐席者乎、抑服事人者乎、非坐席者大乎。然我在爾中、如服事人者。</verse>
				<verse number="28">爾乃常與我共患難者、</verse>
				<verse number="29">我以國賜與爾、似我父賜與我然。</verse>
				<verse number="30">使爾在我國中、飲食於我席、且坐於位、審判 以色列 十二支派。</verse>
				<verse number="31">主又曰、 西門 、 西門 、 撒但 尋爾等、欲簸爾等如麥然、</verse>
				<verse number="32">但我已爲爾祈禱、使爾之信心不變、爾歸正以後、須堅固爾之兄弟。</verse>
				<verse number="33">彼得 曰、主歟、我情願與爾一同下監、一同受死。</verse>
				<verse number="34">耶穌曰、 彼得 、我告爾、今日雞鳴以前、爾將三言不識我。○</verse>
				<verse number="35">耶穌又謂門徒曰、我遣爾之時、命爾勿帶囊、勿帶皮袋、勿帶鞋、爾有所缺欠乎。伊等答曰、無有。</verse>
				<verse number="36">耶穌曰、現今爾有囊者可帶囊、有皮袋者亦如此、無刀者、可賣衣裳買刀。</verse>
				<verse number="37">我告爾、經云、人視之爲罪犯中人、此言必應於我身、蓋經上指我之言、必成就。</verse>
				<verse number="38">門徒曰、主歟、在此有二刀。耶穌曰、足矣。○</verse>
				<verse number="39">耶穌出、如常往 橄欖 山、門徒隨之。</verse>
				<verse number="40">至彼處、即謂門徒曰、爾當祈禱、免入迷惑。</verse>
				<verse number="41">遂離伊等、約有擲一石之遠、跪而祈禱。</verse>
				<verse number="42">曰、父歟、爾若肯、即使此杯離我、然非欲我之意成就、乃欲爾之意成就。</verse>
				<verse number="43">有一天使、自天向耶穌顯現、使之健壯。</verse>
				<verse number="44">耶穌極其悲傷、祈禱愈加懇切、汗如血點滴於地。</verse>
				<verse number="45">祈禱畢、起就門徒、見其因憂悶而睡。</verse>
				<verse number="46">即謂之曰、爾何睡乎、起而祈禱、免入迷惑。○</verse>
				<verse number="47">正言之時、有多人來、十二門徒之一、名 猶大 、行於其前、就耶穌、欲與之接吻。</verse>
				<verse number="48">耶穌曰、 猶大 、爾以接吻爲號、賣人子乎。</verse>
				<verse number="49">左右之人、見事將不善、即曰、主歟、我持刀擊伊等、可乎不可。</verse>
				<verse number="50">內有一人、即擊祭司長之僕、削其右耳。</verse>
				<verse number="51">耶穌曰、事已至此、可姑由之。耶穌即捫其人之耳、而醫愈之。</verse>
				<verse number="52">耶穌謂來捉之諸祭司長、與管理聖殿者、並諸長老曰、爾持刀棒而來、猶如捕盜乎。</verse>
				<verse number="53">我日日同爾在聖殿中、爾不下手捉我、今乃爾之時、幽暗當權矣。○</verse>
				<verse number="54">眾人執耶穌、解至大祭司家、 彼得 遠從之。</verse>
				<verse number="55">眾人在院中生火同坐、 彼得 亦坐於其中。</verse>
				<verse number="56">有一婢女、見 彼得 坐於彼向火、注目視之、曰、此人亦隨從耶穌者。</verse>
				<verse number="57">彼得 不承認、曰、女子、我不識彼。</verse>
				<verse number="58">未幾、又有一人見之、曰、爾亦與彼同黨者。 彼得 謂之曰、人乎、非也。</verse>
				<verse number="59">逾半時、又有一人極力曰、彼實是隨從耶穌者、因其爲 加利利 人。</verse>
				<verse number="60">彼得 曰、人乎、爾之所言、我不識也、正言之時、雞即鳴矣、</verse>
				<verse number="61">主轉身視 彼得 、 彼得 遂念及主向己所云雞鳴以先、爾將三言不識我之語。</verse>
				<verse number="62">於是 彼得 出而痛哭。○</verse>
				<verse number="63">執耶穌者戲弄之、扑之、</verse>
				<verse number="64">又掩其目、批其面、曰、爾乃先知、可告我、批爾者爲誰。</verse>
				<verse number="65">又用多言譏誚耶穌。○</verse>
				<verse number="66">清早、民間長老、眾祭司長、讀書人、聚集、將耶穌解至公會中、</verse>
				<verse number="67">曰、爾若真爲基督、則告我、耶穌曰、我若告爾、爾不信。</verse>
				<verse number="68">我若問爾、爾不答、又不放我。</verse>
				<verse number="69">此後、人子將坐於有大權之 神之右矣。</verse>
				<verse number="70">眾曰、如此、爾爲 神之子乎、耶穌曰、爾言我是也。</verse>
				<verse number="71">眾曰、何用他證、彼親口所言、我已聞之矣。</verse>
			</chapter>
			<chapter number="23">
				<verse number="1">眾人皆起、解耶穌至 彼拉多 前。</verse>
				<verse number="2">訟之曰、我見此人、乃迷惑百姓者、禁止納稅與 該撒 、自稱是基督、是王。</verse>
				<verse number="3">彼拉多 問耶穌曰、爾乃 猶太 人之王乎．耶穌答曰、爾言我是也．</verse>
				<verse number="4">彼拉多 謂諸祭司長與眾人曰。我察此人無罪。</verse>
				<verse number="5">眾人極力曰、彼搖動百姓、在 猶太 遍地傳教、自 加利利 直至此處。</verse>
				<verse number="6">彼拉多 一聞 加利利 、即問此人乃 加利利 人乎。</verse>
				<verse number="7">既知其屬 希律 所管、即派人送之至 希律 處、彼時、 希律 正在 耶路撒冷 。</verse>
				<verse number="8">希律 見耶穌、甚喜、因多聞其事、早欲見之、且指望觀其行奇事。</verse>
				<verse number="9">遂以多言問之、但耶穌一言不答。</verse>
				<verse number="10">眾祭司長與讀書人、皆立而訟之甚厲。</verse>
				<verse number="11">希律 與兵丁、即欺凌耶穌、戲弄之、衣以華麗之衣、又派人送之至 彼拉多 處。</verse>
				<verse number="12">彼拉多 與 希律 先前有仇、在彼日遂和而爲友。○</verse>
				<verse number="13">彼拉多 傳眾祭司長與官府、並百姓來、</verse>
				<verse number="14">謂之曰、爾將此人解於我、言其攪亂百姓、我遂以爾所訟諸事、在爾前審問、竟不見其有罪。</verse>
				<verse number="15">希律 亦如此、我遣爾往見 希律 、彼亦觀耶穌所作之事、無一當定死罪者。</verse>
				<verse number="16">我將責打而釋放之。</verse>
				<verse number="17">每至此節、方伯必釋放一囚犯與眾。</verse>
				<verse number="18">眾人齊聲呼曰、除滅此人、與我釋放 巴拉巴 。</verse>
				<verse number="19">巴拉巴 乃因在城內作亂殺人、收於監者。</verse>
				<verse number="20">彼拉多 欲釋放耶穌、又勸解伊等。</verse>
				<verse number="21">眾人呼曰、釘之於十字架、釘之於十字架。</verse>
				<verse number="22">彼拉多 三次問伊等曰、彼行何惡事乎、我不見其有死罪、我將責打而釋放之。</verse>
				<verse number="23">眾人愈益大聲呼叫、求 彼拉多 釘之於十字架、眾民與祭司長之聲、遂勝 彼拉多 。</verse>
				<verse number="24">彼拉多 即如其所求者定案。</verse>
				<verse number="25">釋放作亂殺人收監之人、即伊等所求者、將耶穌交與百姓、順從其意。○</verse>
				<verse number="26">牽耶穌去之時、有一 古利奈 人 西門 、自田間來、眾人捉之、將十字架置於其身、使其背負、隨從耶穌。</verse>
				<verse number="27">有大眾之民、隨從耶穌、又有眾多婦人、悲傷痛哭、隨從之。</verse>
				<verse number="28">耶穌轉身謂眾婦人曰、 耶路撒冷 之婦女、勿爲我哭、當爲己與己之子女哭。</verse>
				<verse number="29">蓋日期將至、人必曰、未曾懷孕者、未曾生產者、未曾乳養嬰孩者、福矣。</verse>
				<verse number="30">彼時、人將語山曰、壓覆我、語陵曰、遮掩我．</verse>
				<verse number="31">青樹尚如此、枯樹將如何乎。○</verse>
				<verse number="32">又有二犯人、與耶穌同被牽去受刑．</verse>
				<verse number="33">至一地、名髑髏處、即在彼釘耶穌於十字架、將二犯人、亦釘十字架、一在左、一在右。</verse>
				<verse number="34">耶穌曰、求父赦免伊等、因伊等所行者。伊等不之知。眾人拈鬮分其衣服。</verse>
				<verse number="35">民立於彼而觀、官府與眾人、譏誚耶穌曰、彼救他人、彼若爲基督、 神所選者、可自救也。</verse>
				<verse number="36">兵丁亦戲弄之、進前與之醋飲、</verse>
				<verse number="37">曰、爾若爲 猶太 人之王、可自救也。</verse>
				<verse number="38">在耶穌之上、用 希利尼   羅馬   希伯來 之文字、書曰、此乃 猶太 人之王．○</verse>
				<verse number="39">同釘之二犯人、一譏誚耶穌曰、爾若爲基督、可自救、亦教我等．</verse>
				<verse number="40">彼一犯人責之曰、爾乃同受罪者、尚不懼 神乎．</verse>
				<verse number="41">我等乃當然者、因我等所受之苦、與我等所行之事相稱、但此人未曾行一不善之事。</verse>
				<verse number="42">即向耶穌曰、求主至爾國中、 記念我。</verse>
				<verse number="43">耶穌曰、我誠告爾。今日爾必與我在樂園中矣。○</verse>
				<verse number="44">其時、約有午正、遍地黑暗、直至申初。</verse>
				<verse number="45">日變昏黑、殿內之幔、從中裂爲兩半。</verse>
				<verse number="46">耶穌大聲呼曰、父歟、我以我靈交付爾．言畢、氣即絕矣。</verse>
				<verse number="47">百夫長見此事、則歸榮於 神、曰、此真爲義人。</verse>
				<verse number="48">聚集觀視之眾人、見此諸事、皆捶胸而返。</verse>
				<verse number="49">眾與耶穌相識者、及自 加利利 隨耶穌之諸婦女、皆遠立以觀斯事。○</verse>
				<verse number="50">有一人名 約瑟 、乃議事之官、爲人有仁有義。</verse>
				<verse number="51">眾人商議行此事、彼並不附和、彼乃 猶太 亞利馬太 城之人、亦素望 神之國者。</verse>
				<verse number="52">入見 彼拉多 、求耶穌之身體。</verse>
				<verse number="53">即取之下、裏以細麻布、放於石鑿之墳墓中、其墳墓自來未曾葬人。</verse>
				<verse number="54">其日、乃豫備節之日、安息日之前一日。</verse>
				<verse number="55">自 加利利 與耶穌同來之眾婦女、隨於後、觀看墳墓、亦觀耶穌之身體安放如何。</verse>
				<verse number="56">歸而豫備香料香膏、在安息日、遵誡安息．</verse>
			</chapter>
			<chapter number="24">
				<verse number="1">七日之首日、天將明、彼眾婦女、來至墳墓前、攜所備之香料、又有數婦人與伊等同來。</verse>
				<verse number="2">見石已從墳墓轉開．</verse>
				<verse number="3">進入、不見主耶穌之身體。</verse>
				<verse number="4">正猜疑此事時、有二人立於旁、衣服放光。</verse>
				<verse number="5">婦人驚懼、面伏於地、二人謂之曰、爲何在死人中尋活人乎。</verse>
				<verse number="6">彼不在此、已復活矣。當念彼在 加利利 時、所語爾之言、</verse>
				<verse number="7">曰、人子必付於惡人手、釘於十字架、第三日復活。</verse>
				<verse number="8">婦人即憶耶穌所言。</verse>
				<verse number="9">自墳墓而回、以此事皆告於十一使徒、與其餘之門徒。</verse>
				<verse number="10">來告使徒者、乃 抹大拉 之 馬利亞 、 約亞拏 雅各 之母 馬利亞 、並與伊等同在之女徒。</verse>
				<verse number="11">使徒以伊等之言爲虛誕、不肯信之。</verse>
				<verse number="12">彼得 起、奔至墳墓前、低首觀視、惟見細麻布放於彼、心中詫異而歸。○</verse>
				<verse number="13">彼日、有二門徒、往一村、村名 以馬迕斯 、離 耶路撒冷 約有二十五里。</verse>
				<verse number="14">二人彼此談論近來所遇之事．</verse>
				<verse number="15">談講議論之時、耶穌進前、與之同行。</verse>
				<verse number="16">二門徒目迷、不識之。</verse>
				<verse number="17">耶穌謂之曰、爾行路、面帶愁容、彼此談論者何事。</verse>
				<verse number="18">二人中有一名 革流巴 者、答曰、爾在 耶路撒冷 作客、獨不知彼處近日所有之事乎。</verse>
				<verse number="19">耶穌曰、何事、答曰、 拏撒勒 人耶穌之事、彼乃先知、在 神與眾民前、講道行事、皆有大能。</verse>
				<verse number="20">我等眾祭司長、與官府、解之去、定成死罪、釘於十字架。</verse>
				<verse number="21">我等素望此人爲贖 以色列 民者、雖如此、此事成就、今已三日．</verse>
				<verse number="22">且我中有數婦人、使我驚駭、黎明之時、伊等往墳墓。</verse>
				<verse number="23">不見其身體、即來告我等曰、已見天使顯現、言耶穌活矣。</verse>
				<verse number="24">我中有數人、往墳墓前、所遇者、果如婦人所言、但不見耶穌。</verse>
				<verse number="25">耶穌曰、無知者乎、先知一切所言、爾信之太遲鈍矣。</verse>
				<verse number="26">基督如此受害、又得其榮耀、豈非當然者乎。</verse>
				<verse number="27">於是耶穌向伊等講 摩西 與眾先知之書。凡經上指己之言、皆爲之解明．</verse>
				<verse number="28">行近伊等所往之鄉、耶穌似仍欲前行．</verse>
				<verse number="29">二人強留之曰、時已晚、日已西、請爾與我同宿。耶穌即進入、欲與之同宿。</verse>
				<verse number="30">坐席之時、耶穌取餅祝謝、擘開、遞與伊等。</verse>
				<verse number="31">二人之目即明、認識耶穌、而耶穌忽然不見矣．</verse>
				<verse number="32">伊等彼此曰、在途中與我言語、講解聖經之時、我之心、豈非火熱乎。</verse>
				<verse number="33">伊等立時起身、回 耶路撒冷 、遇十一門徒、與同人聚集。</verse>
				<verse number="34">曰、主果然復活、顯現與 西門 矣．</verse>
				<verse number="35">二人遂將途中所遇之事、與分餅時認耶穌之事、皆述言之。○</verse>
				<verse number="36">正言之時、耶穌立於其中、曰、願爾等平安。</verse>
				<verse number="37">門徒驚駭、疑所見者是靈。</verse>
				<verse number="38">耶穌曰、爾爲何驚駭心起疑念乎。</verse>
				<verse number="39">爾觀我手我足、即知是我矣、爾捫我視我、靈乃無肉無骨者、爾觀我有之．</verse>
				<verse number="40">言畢、即以手足示之。</verse>
				<verse number="41">門徒喜出望外、甚至不信、又甚奇異。耶穌曰、爾於此有食物否。</verse>
				<verse number="42">伊等即與之炙魚一片、蜜房一塊。</verse>
				<verse number="43">耶穌接之、食於其前。○</verse>
				<verse number="44">謂伊等曰、我前與爾同在時、告爾曰、 摩西 之律例、先知之書、與詩篇指我所記之言、皆必應驗、今果應驗矣。</verse>
				<verse number="45">耶穌即開導伊等之心、使其明曉聖經。</verse>
				<verse number="46">謂之曰、經上如此云、基督必受害、第三日、從死中復活。</verse>
				<verse number="47">使人奉其名．傳悔改赦罪之道、自 耶路撒冷 起、直傳至萬國．</verse>
				<verse number="48">爾乃爲此事作證者。</verse>
				<verse number="49">我將以我父所許者賜爾、爾當居於 耶路撒冷 城、待有權能自上賜於爾。○</verse>
				<verse number="50">耶穌領伊等出、至於 伯大尼 、舉手爲之祝福。</verse>
				<verse number="51">祝福之時、耶穌即離伊等升天。</verse>
				<verse number="52">伊等遂拜耶穌、大大歡喜、回 耶路撒冷 。</verse>
				<verse number="53">常在殿中讚美稱頌 神。阿們。 聖路加福音終</verse>
			</chapter>
		</book>
		<book number="43">
			<chapter number="1">
				<verse number="1">元始有道、 道與 神同在、道即 神．</verse>
				<verse number="2">此道、元始與 神同在、</verse>
				<verse number="3">萬物乃藉道創造者、凡創造者、無一非藉道而創造。</verse>
				<verse number="4">生命在道中、生命者人之光也．</verse>
				<verse number="5">光照於黑暗、黑暗竟不識光。</verse>
				<verse number="6">有一人、乃 神差遣者、名 約翰 。</verse>
				<verse number="7">彼來作證、即為光作證、使眾人因之而信。</verse>
				<verse number="8">彼非光、但為光作證。</verse>
				<verse number="9">光乃真光、普照凡生於世之人。</verse>
				<verse number="10">彼在世界、世界乃藉彼而創造、世界之人、竟不識彼．</verse>
				<verse number="11">彼臨至己之民、己之民、反不接待之。</verse>
				<verse number="12">凡接待之者、即信其名之人、彼即賜之以權、作 神之子女。</verse>
				<verse number="13">如此之人、非從血氣而生．非從情慾而生、非從人意而生、乃從 神生者。</verse>
				<verse number="14">道成人身、居於我等之中、充滿恩寵真理、我等曾見其榮光、正如父之獨生子之榮光。</verse>
				<verse number="15">約翰 為彼作證、大聲曰、我曾言有一人、後我而來、反在我以前、因其本在我以前、所言者即此人。</verse>
				<verse number="16">我等從彼充滿者之中、皆蒙恩寵、又恩復加恩。</verse>
				<verse number="17">律法、乃藉 摩西 而傳、恩寵、與真理、皆由耶穌基督而來。</verse>
				<verse number="18">未有人見 神、惟常在父懷之獨生子、表明之。○</verse>
				<verse number="19">約翰 之證、記於下。 猶太 人從 耶路撒冷 、遣祭司與 利未 人、就 約翰 問之曰、爾為誰。</verse>
				<verse number="20">彼即明言、並不隱瞞、明言我非基督。</verse>
				<verse number="21">又問之曰、如此、爾為誰、為 以利亞 乎、曰、非也、又問爾乃彼先知乎、曰、非也。</verse>
				<verse number="22">伊等又問之曰、爾果為誰、可告我、使我得覆遣我來之人。爾自言。爾為何人。</verse>
				<verse number="23">答曰、先知 以賽亞 曾云、在曠野有人聲呼曰、修直主之道、此言乃指我而言。</verse>
				<verse number="24">所遣來者、乃法利賽人。</verse>
				<verse number="25">伊等又問之曰、爾既非基督、亦非 以利亞 、亦非彼先知、為何施洗乎。</verse>
				<verse number="26">約翰 答曰、我以水施洗、有一人立於爾中、乃爾所不識者。</verse>
				<verse number="27">彼後我而來、反在我以前、即與之解鞋帶、我亦不堪。</verse>
				<verse number="28">約翰 如此作證、乃在 約但 河外 伯大巴喇 、即其施洗之地。○</verse>
				<verse number="29">次日、 約翰 見耶穌至其前、即曰、可觀 神之羔羊、 背負世人罪孽者。</verse>
				<verse number="30">我曾曰、有一人、後我而來、反在我以前、因其本在我以前、所言者即此人．</verse>
				<verse number="31">我素不識之、我來以水施洗、為使其顯明於 以色列 民耳。</verse>
				<verse number="32">約翰 又作證曰、我見聖靈似鴿、自天而降、止於其上。</verse>
				<verse number="33">我素不識之、惟遣我以水施洗者、謂我曰、爾見聖靈下降、止於誰上、誰即以聖靈施洗者。</verse>
				<verse number="34">我見之、即證其為 神之子。○</verse>
				<verse number="35">次日、 約翰 又立、更有兩門徒偕在。</verse>
				<verse number="36">約翰 見耶穌行過、即曰、可觀 神之羔羊。</verse>
				<verse number="37">兩門徒聞其言、即隨從耶穌。</verse>
				<verse number="38">耶穌轉身、見伊等隨從、問曰、爾何求。曰、拉比、爾居何所、拉比、譯之、即夫子也。</verse>
				<verse number="39">耶穌曰、爾來觀。伊等即往觀其所居、此日即與之同住、其時、約有申正。</verse>
				<verse number="40">聞 約翰 之言、隨從耶穌之二人、一為 西門彼得 之兄弟 安得烈 。</verse>
				<verse number="41">安得烈 先遇其兄弟 西門 、謂之曰、我等遇彌賽亞矣、彌賽亞、譯之即基督。</verse>
				<verse number="42">遂引之往見耶穌、耶穌視之曰、爾乃 約拿 之子 西門 、可稱為 磯法 、 磯法 譯之、即 彼得 。 ○</verse>
				<verse number="43">次日、耶穌欲往 加利利 、遇 腓力 、乃謂之曰、爾隨從我。</verse>
				<verse number="44">腓力 乃 伯賽大 人、與 安得烈   彼得 同鄉．</verse>
				<verse number="45">腓力 遇 拏但業 謂之曰、 摩西 於律法所記、與眾先知所記之人、我等已遇之矣、即 約瑟 之子 拏撒勒 人耶穌、</verse>
				<verse number="46">拏但業 曰、 拏撒勒 能出何善者乎。 腓力 曰、爾來觀。</verse>
				<verse number="47">耶穌見 拏但業 、即指之曰、此誠 以色列 人．心內無詭詐者。</verse>
				<verse number="48">拏但業 問耶穌曰、爾何以知我乎。耶穌答曰、 腓力 尚未招爾．爾在無花果樹下、我已見爾矣．</verse>
				<verse number="49">拏但業 曰、夫子、爾乃 神之子、爾乃 以色列 之王。</verse>
				<verse number="50">耶穌曰、因我言在無花果樹下見爾、爾即信乎。爾將見更大於此之事。</verse>
				<verse number="51">又謂之曰、我誠告爾、爾將見天開、 神之使者、升降於人子之身。</verse>
			</chapter>
			<chapter number="2">
				<verse number="1">第三日、在 加利利 之 迦拿 、有婚筵、耶穌之母在彼。</verse>
				<verse number="2">耶穌與其門徒、亦被請赴筵。</verse>
				<verse number="3">酒已用盡、耶穌之母、謂耶穌曰、伊等無酒矣。</verse>
				<verse number="4">耶穌曰、母歟、我與爾何干。我之時尚未至．</verse>
				<verse number="5">其母謂僕人曰、凡彼所命爾者、爾即行之．</verse>
				<verse number="6">按 猶太 人之規、為洗滌用者、有六石缸、列於彼處、每缸可盛水二三桶。</verse>
				<verse number="7">耶穌謂僕人曰、以水滿缸、伊等即滿之、至於缸口。</verse>
				<verse number="8">耶穌又曰、挹之、遞與管筵者、伊等即遞與之。</verse>
				<verse number="9">水變為酒、管筵者嘗之、不知何自而來、惟挹水之僕知之、管筵者喚新郎來。</verse>
				<verse number="10">謂之曰、凡人皆先設美酒、待客飲足、再設次者、爾反留美酒至今乎。</verse>
				<verse number="11">此為耶穌初行之奇事、乃在 加利利 之 迦拏 行者、顯其榮耀、門徒即信之．○</verse>
				<verse number="12">此後、耶穌與其母、及其兄弟、門徒、皆下 迦百農 、在彼、居無多日。○</verse>
				<verse number="13">猶太 人之踰越節近矣、耶穌即上 耶路撒冷 、</verse>
				<verse number="14">在殿中、見有賣牛羊鴿者、並有兌換銀錢者、坐於彼。</verse>
				<verse number="15">耶穌即以繩為鞭、逐伊等與牛羊出殿、傾倒兌換銀錢者之金、推翻其案。</verse>
				<verse number="16">又謂賣鴿者曰、持此物去、勿以我父之殿、為貿易之場。</verse>
				<verse number="17">門徒即思經云、因爾之殿、我心焦急如焚。</verse>
				<verse number="18">猶太 人問之曰、爾既行此諸事、顯何異蹟與我觀。</verse>
				<verse number="19">耶穌答曰、爾拆毀此殿、我三日內、即建造之．</verse>
				<verse number="20">猶太 人曰、此殿四十六年方造成、爾三日內、即能建造乎。</verse>
				<verse number="21">耶穌此言、乃以殿比己之身也。</verse>
				<verse number="22">至耶穌從死中復活後、門徒方憶其曾語此言於彼、遂信聖經、與耶穌所言。○</verse>
				<verse number="23">當逾越節之時、耶穌在 耶路撒冷 、有多人見其所行之奇事、遂信其名。</verse>
				<verse number="24">然耶穌不以己託於彼、因其知眾人。</verse>
				<verse number="25">亦不用人告以他人如何、人心內所存者、彼早已知之矣。</verse>
			</chapter>
			<chapter number="3">
				<verse number="1">有一 法利賽 人、名 尼哥底母 、為 猶太 人之官。</verse>
				<verse number="2">夜間來見耶穌曰、夫子、我等知爾乃由 神而來為師者。因爾所行之奇事、若非 神與偕、無人能行．</verse>
				<verse number="3">耶穌答曰、我誠告爾、人非重生、必不能見 神之國。</verse>
				<verse number="4">尼哥底母 曰、人已老矣、何能重生、豈能再入母腹而生乎。</verse>
				<verse number="5">耶穌曰、我誠告爾、人若非從水與聖靈而生、必不能入 神之國。</verse>
				<verse number="6">從肉身生者。即肉身、從聖靈生者、即神。</verse>
				<verse number="7">我言爾必須重生、爾勿以為奇。</verse>
				<verse number="8">風隨意而吹、爾聞其聲、而不知其何來何往．凡從聖靈生者、皆如此。</verse>
				<verse number="9">尼哥底母 問曰、如何能有此事乎．</verse>
				<verse number="10">耶穌答曰、爾為 以色列 人之師、尚不知此事乎。</verse>
				<verse number="11">我誠告爾、我等所言、乃我等所知者、我等所證、乃我等所見者、無如爾等不信我等之證。</verse>
				<verse number="12">我言屬地之事、爾尚不信、若言屬天之事、如何能信乎．</verse>
				<verse number="13">除由天而降、仍在於天之人子、無人曾升天。</verse>
				<verse number="14">摩西 在曠野舉蛇、人子亦必如此為人所舉。</verse>
				<verse number="15">使凡信之者、不至滅亡、必得永生。○</verse>
				<verse number="16">神憐愛世人、甚至以其獨生之子賜之、使凡信之者、不至滅亡、必得永生。</verse>
				<verse number="17">神遣其子降世、非為定世人之罪、乃為使世人因彼得救．</verse>
				<verse number="18">信子者、主不定其罪、不信子者、罪已定矣、因其不信 神獨生子之名。</verse>
				<verse number="19">光臨於世、世人因行為不善、不愛光、反愛暗、定伊等之罪、即在於此。</verse>
				<verse number="20">凡行惡者、必恨光、不肯就光、恐其所行者受責．</verse>
				<verse number="21">按真理行者必就光、欲顯其所行者、乃遵 神而行。○</verse>
				<verse number="22">此後、耶穌與門徒至 猶太 地、在彼同居施洗。</verse>
				<verse number="23">約翰 在附近 撒冷 之哀嫩、因彼處水多、亦施洗、眾人遂來此受洗。</verse>
				<verse number="24">彼時、 約翰 尚未下監．</verse>
				<verse number="25">約翰 之門徒、同 猶太 人辯論致潔之禮、</verse>
				<verse number="26">即來見 約翰 曰、夫子、前與爾在 約但 河外、爾所見證者、此人今施洗．眾皆往就之矣、</verse>
				<verse number="27">約翰 答曰、若非從天而賜者、人即不能有所得．</verse>
				<verse number="28">我非基督、我乃在彼以前遣來者、 我曾言此、爾可為我作證。</verse>
				<verse number="29">娶新婦者、即新郎、新郎之友、立而聽之、聽新郎之聲、則甚喜樂。此喜樂、我今已得之矣。</verse>
				<verse number="30">彼必興旺、我必衰微．○</verse>
				<verse number="31">從上來者、即在萬物之上、從地來者、即屬地、其所論者亦屬地、從天來者、即在萬物之上．</verse>
				<verse number="32">其所證者、乃其所見所聞、但無人信其證。</verse>
				<verse number="33">信其證者、即如印以印、證 神為真。</verse>
				<verse number="34">神所遣者、即言 神之言、因 神賜之聖靈、無有限量。</verse>
				<verse number="35">父愛子、以萬物付於其手。</verse>
				<verse number="36">信子者、有永生、不信子者、不能得永生、 神震怒、常在其身。</verse>
			</chapter>
			<chapter number="4">
				<verse number="1">主知法利賽人、聞其施洗、收門徒較 約翰 尤多。</verse>
				<verse number="2">其實非耶穌施洗、乃門徒施洗。</verse>
				<verse number="3">主遂離 猶太 、又往 加利利 、</verse>
				<verse number="4">必自 撒馬利亞 經過。</verse>
				<verse number="5">乃至 撒馬利亞 之一城、名 敍加 、離 雅各 賜其子 約瑟 之地不遠。</verse>
				<verse number="6">有 雅各 井在彼。耶穌因行路困倦、坐於井旁、其時、約有午正、</verse>
				<verse number="7">有一 撒馬利亞 婦人來汲水。耶穌謂之曰、請以水與我飲。</verse>
				<verse number="8">其時、門徒進城、買食物去矣。</verse>
				<verse number="9">撒馬利亞 婦人謂之曰、爾既為 猶太 人、何向我 撒馬利亞 婦人求水飲乎。蓋 猶太 人、與 撒馬利亞 人、素無來往。</verse>
				<verse number="10">耶穌答曰、爾若識 神所賜者、又識向爾云以水與我飲者為誰、爾必求彼、彼必賜爾活水</verse>
				<verse number="11">婦人曰、主、無汲水之具、井又深、從何得活水乎。</verse>
				<verse number="12">我祖 雅各 、遺我此井、彼與其子及牲畜、皆飲此井之水、爾豈大於彼乎。</verse>
				<verse number="13">耶穌答曰、凡飲此水者、必再渴．</verse>
				<verse number="14">人若飲我所賜之水、則永不渴、因我賜之水、必在其中成泉源、直湧至永生。</verse>
				<verse number="15">婦人曰、主、求爾賜我此水。使我不渴、亦不來此汲水。</verse>
				<verse number="16">耶穌曰、爾往喚爾夫而再來此。</verse>
				<verse number="17">婦人曰、我無夫、耶穌曰、爾言無夫、是也。</verse>
				<verse number="18">爾已有五夫、今爾有者、非爾夫、爾此言誠然。</verse>
				<verse number="19">婦人曰、主、我視爾為先知．</verse>
				<verse number="20">我等祖宗拜主、在此山、爾等反曰、當拜主之處、即在 耶路撒冷 。</verse>
				<verse number="21">耶穌曰、婦人。爾當信我、時將至、爾等拜父、亦不在此山、亦不在 耶路撒冷</verse>
				<verse number="22">爾等所拜者、爾等不知、我等所拜者、我等知之、因救世之道、乃從 猶太 人而出。</verse>
				<verse number="23">時將至、今即是矣、真拜父者、必用性神與誠實拜之、蓋父欲人如此拜之也。</verse>
				<verse number="24">神乃神、故拜之者、當用性神與誠實拜之。</verse>
				<verse number="25">婦人曰、我知彌賽亞即稱基督者必來。彼既來、即將各等道理語我等。</verse>
				<verse number="26">耶穌曰、今與爾言者。即基督也。○</verse>
				<verse number="27">時門徒反、見耶穌與婦人言、奇之。然無人問其何求、亦無人問其為何與婦人言．</verse>
				<verse number="28">婦人即遺水瓶、進城謂眾人曰、</verse>
				<verse number="29">有一人將我一切所行者、皆對我言之、此非基督乎。爾等來觀之。</verse>
				<verse number="30">眾人出城。往就耶穌。</verse>
				<verse number="31">婦人去後、門徒向耶穌曰、請夫子食。</verse>
				<verse number="32">耶穌曰、我有食物、乃爾所不知者。</verse>
				<verse number="33">門徒彼此問曰、有人供其食乎。</verse>
				<verse number="34">耶穌謂伊等曰、遵行遣我者之旨、完畢其工、此即我之食物也。</verse>
				<verse number="35">爾豈不曰、至收成之時、尚有四月乎。我告爾、舉目觀田、禾稼已熟、可收成矣。</verse>
				<verse number="36">收成之人、必得工值、積蓄五穀至永生、使耕種者、與收成者、一同喜樂。</verse>
				<verse number="37">諺云、彼人耕種、此人收成、此言誠然。</verse>
				<verse number="38">爾所未曾勞苦耕種者、我遣爾收成、他人勞苦、爾享受他人所勞苦者。○</verse>
				<verse number="39">彼城之 撒馬利亞 人、多有信從耶穌者、因婦人作證云、彼將我所行者、皆對我言之。</verse>
				<verse number="40">是以 撒馬利亞 人來見耶穌、懇其與己偕居、耶穌即在彼居二日。</verse>
				<verse number="41">伊等聞耶穌之言、信者更多。</verse>
				<verse number="42">遂謂婦人曰、今我等非因爾言而信之、我親聞其訓、知其真為救世主基督。○</verse>
				<verse number="43">過二日、耶穌離彼地而往 加利利 、</verse>
				<verse number="44">因耶穌曾自言先知在本鄉無人尊敬之。</verse>
				<verse number="45">既至 加利利 、 加利利 人接待之、因伊等曾上 耶路撒冷 守節、守節之時、曾見其在彼所行之一切奇事。</verse>
				<verse number="46">耶穌又至 加利利 之 迦拏 、即其從前變水為酒之處、有王之近臣、其子在 迦伯農 患病。</verse>
				<verse number="47">聞耶穌從 猶太 至 加利利 、即來見之、求耶穌往醫其子之病、蓋其子將死矣。</verse>
				<verse number="48">耶穌謂之曰。若不見奇事異能、爾則不信。</verse>
				<verse number="49">其近臣曰、我子尚未死、求主同往、</verse>
				<verse number="50">耶穌曰、爾歸、爾之子活矣。其人信耶穌所語之言而去。</verse>
				<verse number="51">正行之時、遇其僕來告之曰、爾子活矣。</verse>
				<verse number="52">彼問子之病、何時見愈、僕曰、昨日未時、熱始退．</verse>
				<verse number="53">其父即知此時、正耶穌謂彼曰、爾子活矣之時。是以己與全家、皆信焉。</verse>
				<verse number="54">此乃耶穌在 加利利 所行之第二奇事、是彼自 猶太 歸 加利利 以後所行者。</verse>
			</chapter>
			<chapter number="5">
				<verse number="1">此後、至 猶太 人一節期、耶穌上 耶路撒冷 。</verse>
				<verse number="2">在 耶路撒冷 、相近羊門、有一池、 希伯來 言、名曰 畢士大 、旁有五廊。</verse>
				<verse number="3">在內偃臥者、有瞽目、跛足、血氣枯乾、眾多病人、等候水動。</verse>
				<verse number="4">因天使有時下池、攪動池水、水動後、首先下池者、無論何病、皆必全愈、</verse>
				<verse number="5">在彼有一人患病。三十八年。</verse>
				<verse number="6">耶穌見其偃臥、知其患病多年、即問之曰、爾欲全愈乎。</verse>
				<verse number="7">病人答曰、主歟、水動之時、無人扶我下池。我尚未至、即有人先下。</verse>
				<verse number="8">耶穌謂之曰、起、取爾牀而行。</verse>
				<verse number="9">其人立時愈矣、取牀而行。此日正是安息日。</verse>
				<verse number="10">猶太 人謂病愈之人曰、今日乃安息日、爾不當取牀。</verse>
				<verse number="11">答曰、醫我之人、謂我曰、取爾之牀而行。</verse>
				<verse number="12">伊等問之曰、向爾言取牀而行者為誰。</verse>
				<verse number="13">病愈之人、不知為誰、蓋耶穌因彼處人多、已避去矣．</verse>
				<verse number="14">後耶穌在聖殿遇其人、謂之曰、爾已愈矣、勿再犯罪、恐遇災禍、較前更大。</verse>
				<verse number="15">其人即往告 猶太 人、謂醫之者乃耶穌。</verse>
				<verse number="16">是以 猶太 人迫耶穌欲殺之、因其在安息日行此事。</verse>
				<verse number="17">耶穌謂伊等曰、我父行事、直至於今、我亦行事。</verse>
				<verse number="18">猶太 人聞此言愈欲殺耶穌。因其不但犯安息日、且言 神為其父、將己與 神同等。</verse>
				<verse number="19">耶穌謂伊等曰、我誠告爾、子見父行何事、子亦行何事、此外毫不能由己而行、凡父所行者、子亦如是行。</verse>
				<verse number="20">父愛子將己一切所行者指示之、且將示之以大於此之事、使爾希奇。</verse>
				<verse number="21">父起死人而復活之、子亦如此隨己意使人復活。</verse>
				<verse number="22">父不審判人、將一切審判之事、全交與子。</verse>
				<verse number="23">使人皆敬子如敬父、不敬子、即不敬遣子之父。</verse>
				<verse number="24">我誠告爾、凡聽我言、又信遣我來者、此人有永生、不至定罪、乃已出死入生矣。</verse>
				<verse number="25">我誠告爾、時將至、今即是矣、死人必聞 神之子之聲、聞之者、必活矣。</verse>
				<verse number="26">父在己有生命、賜其子亦如是在己有生命。</verse>
				<verse number="27">且賜之權柄審判人、因其為人子。</verse>
				<verse number="28">爾勿視此事為奇、時將至、凡在墳墓中者、皆必聞其聲而出。</verse>
				<verse number="29">行善者復活得永生、作惡者復活受刑。○</verse>
				<verse number="30">我毫不能由己而行、我如何聞之、即如何審判、我之審判公平、我不求按己意而行、惟求按遣我之父之意而行。</verse>
				<verse number="31">我若為己作證、我所作之證即不真。</verse>
				<verse number="32">別有為我作證者、我知其為我所作之證、乃真。</verse>
				<verse number="33">爾曾遣人問 約翰 、彼曾為真理作證</verse>
				<verse number="34">但我所受之證、不由乎人、我講此言、特為使爾得救。</verse>
				<verse number="35">約翰 乃光焰之明燈、爾暫時歡喜其光</verse>
				<verse number="36">我尚有大於 約翰 之證、蓋我所行之事、即父賜我、欲我成全之事、此事證我為父所遣者。</verse>
				<verse number="37">遣我之父、亦曾為我作證、爾從未聞其聲、亦未見其形。</verse>
				<verse number="38">彼之道、亦未存於爾心、因彼所遣者、爾不信之。</verse>
				<verse number="39">爾查聖經、 因爾意以其中有永生之道、為我作證者即此經。</verse>
				<verse number="40">然爾不肯就我以得生命。</verse>
				<verse number="41">我不受榮耀於人。</verse>
				<verse number="42">我知爾無愛 神之心。</verse>
				<verse number="43">我賴我父之名而來、爾不接待我、若他人賴己之名而來、爾必接待之。</verse>
				<verse number="44">爾但求彼此之榮耀、不求獨一無二之 神所賜之榮耀、如何能信我乎。</verse>
				<verse number="45">勿意我在父前訟爾。有一訟爾者、即爾所倚賴之 摩西 。</verse>
				<verse number="46">爾若信 摩西 、亦必信我、因 摩西 所作之書、有指我之言。</verse>
				<verse number="47">爾既不信其書、如何能信我之言乎。</verse>
			</chapter>
			<chapter number="6">
				<verse number="1">此後、耶穌渡過 加利利 海、即 提比哩亞 海。</verse>
				<verse number="2">有眾多之人、因見其於患病者所行之奇事、即隨從之。</verse>
				<verse number="3">耶穌登山、與門徒同坐於彼。</verse>
				<verse number="4">其時、 猶太 人之逾越節近矣。</verse>
				<verse number="5">耶穌舉目、見有眾多之人來、即謂 腓力 曰、我從何處買餅、與此多人食乎。</verse>
				<verse number="6">耶穌自知將何為、其言此、乃試 腓力 耳。</verse>
				<verse number="7">腓力 答曰、買二十金之餅、使每人食少許、亦不敷用。</verse>
				<verse number="8">有一門徒、即 西門彼得 之兄弟 安得烈 謂耶穌曰、</verse>
				<verse number="9">在此有一童子、攜五大麥餅、二小魚、但與此多人食、如何敷用乎。</verse>
				<verse number="10">耶穌曰、爾使眾坐。彼地多生草。眾人即坐、人數約有五千。</verse>
				<verse number="11">耶穌持餅祝謝、分與門徒、門徒又分與坐者。分小魚亦如此。分多分少、隨眾人所欲</verse>
				<verse number="12">眾人皆食飽。耶穌謂門徒曰、收拾碎餅、勿稍遺棄。</verse>
				<verse number="13">伊等收捨五大麥餅之零碎、盛滿十二筐。</verse>
				<verse number="14">眾人見耶穌所行之奇事、即曰、此真為當降世之先知。</verse>
				<verse number="15">耶穌知眾人欲來強其為王、遂離伊等、獨自登山而去。</verse>
				<verse number="16">日暮、門徒下至海邊。</verse>
				<verse number="17">登舟欲過海、往 迦伯農 、天已昏黑、耶穌尚未至。</verse>
				<verse number="18">狂風大作、海中波浪翻騰。</verse>
				<verse number="19">門徒棹舟、約行十餘里、見耶穌行於海面、漸近舟、則懼。</verse>
				<verse number="20">耶穌謂伊等曰、是我、爾勿懼。</verse>
				<verse number="21">門徒即歡喜、接其登舟、舟忽至伊等所欲至之處。○</verse>
				<verse number="22">次日、立於彼岸之眾、見耶穌與門徒未在彼處、又知除門徒所登之舟、並無他舟在彼、且知耶穌未與門徒登舟同行、乃門徒自去。</verse>
				<verse number="23">恰遇有數小舟、從 提比哩亞 來、至附近主祝謝後分餅與人食之地。</verse>
				<verse number="24">伊等遂登舟、往 迦伯農 尋耶穌。</verse>
				<verse number="25">渡過海、遇耶穌、即問之曰、夫子、幾時至此。</verse>
				<verse number="26">耶穌答曰、我誠告爾、爾尋我、非因觀奇事、乃為食餅得飽。</verse>
				<verse number="27">勿為必壞之糧勞苦、當為能存至永生之糧勞苦、此乃人子所將賜爾者、因父 神如印以印、為之作證。</verse>
				<verse number="28">眾人問之曰、我當何為、方為行 神所喜悅之事乎。</verse>
				<verse number="29">耶穌答曰、信 神所遣者、此即行 神所喜悅之事。</verse>
				<verse number="30">眾人又曰、爾作何奇事、使我觀之、即信爾、爾究竟作何事乎。</verse>
				<verse number="31">我祖宗在曠野、曾食瑪那、如經云、主由天降糧、賜與伊等食。</verse>
				<verse number="32">耶穌謂眾人曰、我誠告爾、 摩西 並未將天上之糧賜爾、惟有我父、將天上之真糧賜爾。</verse>
				<verse number="33">神所賜之糧、即由天降下、使世人有生命者。</verse>
				<verse number="34">眾人曰、求主常將此糧賜我。</verse>
				<verse number="35">耶穌曰、我即生命之糧。就我者、必不餓、信我者。永不渴。</verse>
				<verse number="36">但我曾謂爾云、爾觀見我、仍然不信。</verse>
				<verse number="37">凡我父賜我之人、必就我。就我者、我必不棄之。</verse>
				<verse number="38">蓋我由天降、非為行己意、乃為行遣我者之意。</verse>
				<verse number="39">凡父所賜我之人、我必不失去、在末日、我必使之復活、此即遣我來之父之意。</verse>
				<verse number="40">凡見子而信之者、必得永生、在末日、我必使之復活、此即遣我者之意．○</verse>
				<verse number="41">其時、 猶太 人因耶穌云、我乃由天降下之糧、遂不喜悅。</verse>
				<verse number="42">曰、此非 約瑟 之子耶穌乎。其父母我豈不識之乎。彼何言我乃由天降下者耶。</verse>
				<verse number="43">耶穌謂伊等曰、爾眾勿講此言。</verse>
				<verse number="44">若非遣我來之父引之、無人能就我、就我者、在末日、我必使之復活。</verse>
				<verse number="45">先知書云、伊等皆將蒙 神之訓、凡聽父之訓而習學者、必就我。</verse>
				<verse number="46">此非言有人曾見父、惟有自 神來者曾見父。</verse>
				<verse number="47">我誠告爾、信我者必有永生。</verse>
				<verse number="48">我即生命之糧。</verse>
				<verse number="49">爾之祖宗在曠野、曾食瑪那、其後亦死、</verse>
				<verse number="50">此乃由天降下之糧、使食之者永不死。</verse>
				<verse number="51">我乃由天降下生命之糧。若有人食此糧、則必永生、我所賜之糧、即我之肉、乃為世人之生命而捨者。○</verse>
				<verse number="52">猶太 人聞此言、遂彼此爭論曰、此人何能以其肉與我食乎。</verse>
				<verse number="53">耶穌謂伊等曰、我誠告爾、爾若不食人子之肉、不飲人子之血、即無生命在爾衷。</verse>
				<verse number="54">凡食我肉飲我血者、必有永生、在末日、我必使之復活。</verse>
				<verse number="55">我之肉、誠為食、我之血、誠為飲也。</verse>
				<verse number="56">食我肉、飲我血者、彼在我中、我在彼中。</verse>
				<verse number="57">永生之父差遣我、我因父而得生、食我肉者、因我而得生、亦是如此。</verse>
				<verse number="58">此乃由天降下之糧、人食此糧、則必永生、非若爾祖宗曾食瑪那、其後亦死。</verse>
				<verse number="59">此言皆耶穌在 迦伯農 會堂教訓人所講。○</verse>
				<verse number="60">門徒聞之、多有曰、此言甚難、誰能聽之。</verse>
				<verse number="61">耶穌自知門徒不服此言、即謂伊等曰、爾厭此言乎。</verse>
				<verse number="62">倘爾見人子升至當初所在之處、將若之何。</verse>
				<verse number="63">使人有生命者、即神、肉體則無益也。我向爾所言者。即神、即生命。</verse>
				<verse number="64">然爾中有不信者矣。原來耶穌、自始即知不信者為誰、將賣之者為誰。</verse>
				<verse number="65">耶穌又曰、為此、我曾語爾云、若非我父賜之、無人能就我。</verse>
				<verse number="66">此後、門徒多有退去、不再隨從之。</verse>
				<verse number="67">耶穌謂十二門徒曰、爾亦欲去乎。</verse>
				<verse number="68">西門彼得 答曰、主有永生之言、我等尚歸從誰乎。</verse>
				<verse number="69">我等又信又知爾為基督、為永生 神之子。</verse>
				<verse number="70">耶穌曰、我非選爾十二人乎。但爾中有一人為魔鬼。</verse>
				<verse number="71">耶穌此言、乃指 西門 之子、 以色加略   猶大 、蓋彼為十二門徒之一、乃將賣耶穌者也。</verse>
			</chapter>
			<chapter number="7">
				<verse number="1">此後、耶穌周遊 加利利 、不願往來於 猶太 、因 猶太 人欲殺之。</verse>
				<verse number="2">猶太 人之搆廬節將至。</verse>
				<verse number="3">耶穌之兄弟謂之曰、爾離此而往 猶太 、使爾門徒、亦見爾所行之事。</verse>
				<verse number="4">蓋未有隱其行而欲顯其名者、爾若能行此諸事、則當自顯於世。</verse>
				<verse number="5">其兄弟言此、蓋亦不信之也。</verse>
				<verse number="6">耶穌答曰、我之時尚未至、爾之時、乃無有不便者。</verse>
				<verse number="7">世人不能恨爾、乃恨我、因我證其所行之事乃惡者．</verse>
				<verse number="8">爾可往守此節、我今尚不往守此節、因我之時尚未至。</verse>
				<verse number="9">耶穌講畢此言、仍居於 加利利 。</verse>
				<verse number="10">其兄弟去後、彼亦自往守節、非明往、乃暗往。</verse>
				<verse number="11">至節期、 猶太 人尋耶穌云、彼安在耶。</verse>
				<verse number="12">眾人因耶穌議論紛紛、有人言其為善人、有人言其非善人、乃迷惑人者。</verse>
				<verse number="13">但無人敢明論之、因懼 猶太 人。○</verse>
				<verse number="14">至節之中日、耶穌上聖殿教訓人。</verse>
				<verse number="15">猶太 人奇之曰、此人未學、如何知書乎。</verse>
				<verse number="16">耶穌答曰、我之道、非由於我乃由於遣我者。</verse>
				<verse number="17">人若願遵其旨而行、則必知此道、係我由己而言、抑由 神而來。</verse>
				<verse number="18">由己而言者、乃求己之榮。惟求遣彼者之榮、其人乃真、在彼心中、無有不義、</verse>
				<verse number="19">摩西 傳律法與爾、爾未有一人遵守律法、爾為何欲殺我乎。</verse>
				<verse number="20">眾人答曰、爾乃被鬼附者、誰欲殺爾。</verse>
				<verse number="21">耶穌謂伊等曰、我行一事、爾等皆詫異。</verse>
				<verse number="22">摩西 傳割禮與爾、實則非由 摩西 而起、乃由祖宗傳來者、爾又於安息日與人行割禮。</verse>
				<verse number="23">人於安息日、既可受割禮、免背 摩西 之律法、我於安息日、醫愈人之全身、爾即恨我乎。</verse>
				<verse number="24">勿按外貌定是非、須按公平定是非。○</verse>
				<verse number="25">耶路撒冷 人中、有人曰、此非伊等欲殺之人乎。</verse>
				<verse number="26">今彼顯然講道、無人禁止、豈官長知其真為基督乎。</verse>
				<verse number="27">然此人從何而來、我等知之。基督來時、無人知其從何而來。</verse>
				<verse number="28">耶穌在聖殿講道、大聲曰、爾亦知我、亦知我從何而來。我非從己意而來、遣我來者、乃真實者、爾不識之。</verse>
				<verse number="29">惟我識之、因我乃由彼而來、亦為彼所差遣．</verse>
				<verse number="30">伊等即欲執耶穌、竟無人下手、因彼之時尚未至。</verse>
				<verse number="31">眾人多有信之者、則曰、基督來時、將行之奇事、豈多於此人所行者乎、</verse>
				<verse number="32">法利賽人聞眾人因耶穌如此爭論、即與祭司長遣役往執之。</verse>
				<verse number="33">耶穌曰、我尚有不多時、偕爾同在、後將歸於遣我者。</verse>
				<verse number="34">爾將尋我、而不遇、我所在之處、爾不能至。</verse>
				<verse number="35">猶太 人遂彼此問曰、彼將何往、使我不能尋見、豈將往就散居於 希利尼 人中之 猶太 人、教訓 希利尼 人乎。</verse>
				<verse number="36">彼云、爾將尋我、而不遇、我所在之處、爾不能至、此言何意乎。○</verse>
				<verse number="37">當節之末日、即最大之日、耶穌立而呼曰、人若渴、當就我飲。</verse>
				<verse number="38">人若信我、即如經所云、自其腹中、必流活水如川。</verse>
				<verse number="39">耶穌此言、乃指信之者、所將受之聖靈而言。彼時、聖靈尚未降臨、因耶穌尚未得榮。</verse>
				<verse number="40">眾人多有聞此言者、即曰、此真為彼先知。</verse>
				<verse number="41">又有人曰、此為基督。又有人曰、基督豈從 加利利 而出乎。</verse>
				<verse number="42">經豈不云、基督乃 大衛 之裔、必自 大衛 之本鄉 伯利恒 而出乎。</verse>
				<verse number="43">於是眾人因耶穌大起紛爭。</verse>
				<verse number="44">其中有人欲執之、但無下手者。○</verse>
				<verse number="45">差役歸見祭司長與法利賽人、伊等問曰、何不執之來。</verse>
				<verse number="46">差役答曰、從來無人若此人言語。</verse>
				<verse number="47">法利賽人曰、爾亦受其迷惑乎。</verse>
				<verse number="48">官長與法利賽人中、有信彼之人乎。</verse>
				<verse number="49">但此百姓、不知律法、實為可惡。</verse>
				<verse number="50">內有一 尼哥底母 、即從前夜間來見耶穌者、謂伊等曰．</verse>
				<verse number="51">不聽其口供、不知其所行、即先定其罪、按我等律法、有此理乎。</verse>
				<verse number="52">伊等答曰、爾亦 加利利 人乎、爾且查考、即知 加利利 從未出先知。</verse>
				<verse number="53">於是各人皆歸家而去。</verse>
			</chapter>
			<chapter number="8">
				<verse number="1">耶穌往 橄欖 山、</verse>
				<verse number="2">早晨回入聖殿、眾民就之、耶穌坐而教訓。</verse>
				<verse number="3">讀書人與法利賽人、牽一犯姦時被執之婦、至耶穌前、使其立於當中。</verse>
				<verse number="4">問耶穌曰、夫子、此婦正在犯姦時被執．</verse>
				<verse number="5">摩西 於律法、論我等、當將此等婦人、以石擊死、爾意如何。</verse>
				<verse number="6">伊等此言、乃試耶穌、欲得訟彼之柄。耶穌遂屈身、以指畫地。</verse>
				<verse number="7">伊等仍問之不已、耶穌起、謂伊等曰、爾中誰為無罪者、誰即可先以石擊之。</verse>
				<verse number="8">言畢、又屈身畫地。</verse>
				<verse number="9">伊等聞此言、遂良心發露、而自責、從老至少、一一皆出、惟遺耶穌一人、及彼婦立於中。</verse>
				<verse number="10">耶穌起、見彼婦之外、無人同在、即問之曰、婦人、彼訟爾者安在、無人定爾罪乎。</verse>
				<verse number="11">婦曰、主歟、無人。耶穌曰、我亦不定爾之罪。爾去矣、勿再犯罪矣。○</verse>
				<verse number="12">耶穌又謂眾人曰、我乃照世之光。隨從我者、即不在暗中行、必得生命之光。</verse>
				<verse number="13">法利賽人謂之曰、爾為己作證、爾所證者不真。</verse>
				<verse number="14">耶穌答曰、我雖為己作證、我所證者、仍真、因我知我從何處來、往何處去、爾不知我從何處來、往何處去。</verse>
				<verse number="15">爾乃按外貌定人之是非、我則不定人之是非。</verse>
				<verse number="16">我即定人之是非、我所定者仍真、因非我獨在、更有遣我之父同在、</verse>
				<verse number="17">爾之律法記曰、二人所作之證、乃為真。</verse>
				<verse number="18">我為己作證、更有遣我之父、為我作證。</verse>
				<verse number="19">伊等即問之曰、爾之父何在。耶穌答曰、爾亦不識我、亦不識我之父、若識我、亦必識我之父．</verse>
				<verse number="20">耶穌此言、乃在聖殿之庫房院教訓時所講者。亦無人執之、因彼之時尚未至。○</verse>
				<verse number="21">耶穌又謂伊等曰、我去矣、爾將尋我、爾必死於爾罪孽之中。因我所往之處、爾不能至。</verse>
				<verse number="22">猶太 人即曰、彼云、我所往之處、爾不能至、豈彼欲自盡耶。</verse>
				<verse number="23">耶穌即謂伊等曰、爾自下而來、我自上而來、爾屬此世、我不屬此世。</verse>
				<verse number="24">故我謂爾曰、爾必死於爾罪孽之中。爾若不信我為基督、必死於爾罪孽之中。</verse>
				<verse number="25">伊等問曰、爾為誰。耶穌答曰、我即起初向爾所言者。</verse>
				<verse number="26">我尚有多言論斷爾之是非、遣我者乃真、我所聞於彼者、我即傳於世。</verse>
				<verse number="27">伊等不知耶穌之言、乃指天父而言。</verse>
				<verse number="28">耶穌又謂伊等曰、俟爾舉起人子之後、方知我為基督、亦知我行事、無一由己意而行、我父如何訓我、我即如何言。</verse>
				<verse number="29">遣我之父、與我同在、我之父不離我、不使我獨在、因我常行彼所喜悅之事。</verse>
				<verse number="30">耶穌言此、即有多人信之。○</verse>
				<verse number="31">耶穌謂信彼之 猶太 人曰、爾若常遵我道、即真為我門徒。</verse>
				<verse number="32">爾必明真理、真理必使爾得自主。</verse>
				<verse number="33">伊等答曰、我等乃 亞伯拉罕 之子孫、從未為人奴。爾何言使我得自主乎。</verse>
				<verse number="34">耶穌謂伊等曰、我誠告爾、凡犯罪者、即罪之奴也。</verse>
				<verse number="35">奴不能常居於家、子則常居於家。</verse>
				<verse number="36">是故天父之子、若使爾得釋放、爾則誠為自主者矣．</verse>
				<verse number="37">我知爾乃 亞伯拉罕 之子孫、爾反欲殺我、因我之道、不在爾心。</verse>
				<verse number="38">我之所言、乃我見於我父者、爾之所行、乃見於爾父者。</verse>
				<verse number="39">伊等答曰、 亞伯拉罕 即我之父。耶穌謂伊等曰、爾若為 亞伯拉罕 之子孫、則必行 亞伯拉罕 所行之事。</verse>
				<verse number="40">今我以所聞於 神之真理、告爾、爾反欲殺我、此非 亞伯拉罕 所行也。</verse>
				<verse number="41">爾則行爾父所行者、答曰、我非從淫亂而生、我惟有一父、即 神。</verse>
				<verse number="42">耶穌謂伊等曰、 神若為爾之父、爾必愛我、因我從 神而來。並非從己意而來、乃彼遣我來者．</verse>
				<verse number="43">爾為何不明我之言乎、實因不能聽我之道。</verse>
				<verse number="44">爾乃屬乎爾父魔鬼者、爾喜順爾父之私欲而行、彼自始為殺人者、不守真理、真理亦不在彼心、彼言謊、乃從己之性情而言、因其為謊者、亦為謊者之父。</verse>
				<verse number="45">我以真理告爾、爾即因此不信我。</verse>
				<verse number="46">爾中誰能言我有罪乎。我既以真理告爾、爾為何不信我乎。</verse>
				<verse number="47">從 神來者、必聽 神之言、爾非從 神而來、故不聽 神之言。</verse>
				<verse number="48">猶太 人答曰、我言爾為 撒馬利亞 人、且為鬼所附、此言豈不然乎。</verse>
				<verse number="49">耶穌曰、我非為鬼所附、我尊敬我父、爾竟侮慢我。</verse>
				<verse number="50">我不求己之榮耀、有一為我求榮耀、定是非者。</verse>
				<verse number="51">我誠告爾、人若守我道、永不見死。</verse>
				<verse number="52">猶太 人曰、今我知爾為鬼所附。 亞伯拉罕 死矣、眾先知亦皆死矣、爾反曰、人若守我道、即永不死。</verse>
				<verse number="53">爾豈大於我祖 亞伯拉罕 乎、 亞伯拉罕 死矣、眾先知亦死矣、爾以己為何等人乎。</verse>
				<verse number="54">耶穌答曰、我若自榮、我之榮則虛矣。榮我者乃父、即爾所稱為爾之 神者。</verse>
				<verse number="55">爾不識彼、我識彼、我若言不識彼、我即如爾等言謊矣。但我亦識彼、亦守彼之道。</verse>
				<verse number="56">爾祖 亞伯拉罕 、甚願見我之日、見之即喜樂矣。</verse>
				<verse number="57">猶太 人遂謂之曰、爾年尚未五十、豈曾見 亞伯拉罕 乎。</verse>
				<verse number="58">耶穌曰、我誠告爾、未有 亞伯拉罕 之先、我已在矣、</verse>
				<verse number="59">眾遂取石欲擊耶穌、耶穌隱避出殿、自眾中經過而去。</verse>
			</chapter>
			<chapter number="9">
				<verse number="1">耶穌行時、見一人、乃生而瞽者。</verse>
				<verse number="2">門徒問耶穌曰、夫子、此人生而瞽、是誰之罪、是己之罪乎、抑父母之罪乎。</verse>
				<verse number="3">耶穌答曰、非其己之罪、亦非其父母之罪、乃欲在其身、顯明 神之作為。</verse>
				<verse number="4">時尚晝、我當行遣我者之事、黑夜將至、則無人能行事矣。</verse>
				<verse number="5">我在世時、為照世之光。</verse>
				<verse number="6">耶穌講畢此言、即唾於地、以唾和泥、塗於瞽者之目、</verse>
				<verse number="7">謂之曰、爾往洗於 西羅亞 池． 西羅亞 、譯之、即奉遣之意。其人往洗而歸、即能見矣。</verse>
				<verse number="8">其鄰舍、與素見其為瞽者、皆曰、此非向來坐而丐食之人乎。</verse>
				<verse number="9">有人曰、是彼、又有人曰、似彼、彼自曰是我。</verse>
				<verse number="10">眾人曰、爾目何以愈。</verse>
				<verse number="11">彼答曰、有一人名曰耶穌、和泥塗我目、謂我曰、爾往洗於 西羅亞 池、我往洗之、即見矣．</verse>
				<verse number="12">眾人曰、其人何在、彼曰、我不知。</verse>
				<verse number="13">伊等遂攜從前瞽目者、往見法利賽人。</verse>
				<verse number="14">耶穌和泥醫愈瞽者之目之日、乃安息日。</verse>
				<verse number="15">法利賽人、亦問其目如何得見。答曰、彼以泥塗於我目、我往洗之、即見矣。</verse>
				<verse number="16">法利賽人中、有曰、此人不守安息日、斷非自 神而來者。又有曰、罪人何能行此奇事乎。眾遂紛紛議論。</verse>
				<verse number="17">伊等又問從前瞽目者曰、使爾目得見者、爾言其為何如人。彼曰、是先知．</verse>
				<verse number="18">猶太 人不信其為瞽而得見者、遂喚其父母來、</verse>
				<verse number="19">問之曰、此乃爾之子乎、即爾所謂生而瞽者乎、今彼何由得見也。</verse>
				<verse number="20">其父母曰、彼乃我子、生即為瞽、此乃我所知。</verse>
				<verse number="21">今彼何由得見、是誰醫愈其目、我則不知。彼年長矣、爾問之、彼自可言。</verse>
				<verse number="22">其父母懼 猶太 人、故言此。蓋 猶太 人已定議、若有人認耶穌為基督、必逐其出教會。</verse>
				<verse number="23">故其父母曰、彼年長矣、爾可問彼。</verse>
				<verse number="24">法利賽人、又喚從前瞽目者來、謂之曰、爾當歸榮與 神、我知此人為罪人。</verse>
				<verse number="25">答曰、彼為罪人與否、我不知之、但知此事、我從前乃瞽目者、今得見矣。</verse>
				<verse number="26">伊等又問之曰、彼於爾何為、如何醫愈爾目。</verse>
				<verse number="27">答曰、我已告爾、爾不聽、為何又欲聽乎、豈爾亦欲為彼之門徒乎。</verse>
				<verse number="28">伊等即詈之曰、爾為彼之門徒、我乃 摩西 之門徒。</verse>
				<verse number="29">神曉諭 摩西 、我知之、獨此人、我不知其從何而來。</verse>
				<verse number="30">答曰、彼醫愈我之目、爾反不知其從何而來、此真奇矣。</verse>
				<verse number="31">我等知犯罪者、 神必不聽、惟敬奉 神、遵行其旨者、 神方聽之</verse>
				<verse number="32">亘古以來、未聞有人醫愈生而瞽者之目。</verse>
				<verse number="33">此人若非從 神而來、則一事亦不能行。</verse>
				<verse number="34">伊等曰、爾全身從罪孽中而生者、爾反教訓我乎、伊等即逐其出教會。○</verse>
				<verse number="35">耶穌聞伊等逐其出教會、遇之、即謂之曰、爾信 神之子否。</verse>
				<verse number="36">答曰、主歟、誰為 神之子、使我信之乎。</verse>
				<verse number="37">耶穌曰、爾曾見之、今與爾言者是也。</verse>
				<verse number="38">曰、主歟、我信矣、遂拜耶穌。</verse>
				<verse number="39">耶穌曰、我為審判而來於世、使不能見者得見、能見者反為瞽。</verse>
				<verse number="40">旁有法利賽人聞此言、即曰、我亦瞽目者乎。</verse>
				<verse number="41">耶穌謂伊等曰、爾若真為瞽目者、則無罪矣。今爾自言能見、故爾仍為有罪者。</verse>
			</chapter>
			<chapter number="10">
				<verse number="1">我誠告爾、人入羊圈、若不從門而入、反自他處跳入者、即為竊賊、即為強盜。</verse>
				<verse number="2">從門入者、方為牧羊之人．</verse>
				<verse number="3">守門者與之開門、羊亦識其聲、彼按名呼其羊、引之而出。</verse>
				<verse number="4">既放其羊、彼在前行、羊識其聲、即隨之而行。</verse>
				<verse number="5">羊不識他人之聲、故不隨他人而行、且將避之．</verse>
				<verse number="6">耶穌以此比喻告眾人、但伊等不明其言何意。○</verse>
				<verse number="7">耶穌又謂伊等曰、我誠告爾、我即羊之門。</verse>
				<verse number="8">凡先我而來者、為竊賊、為強盜、羊亦不聽之、</verse>
				<verse number="9">我是門、凡從我入者、必得救、且出入得草食。</verse>
				<verse number="10">盜賊至、無非為偷竊、為殺害、為滅絕。我來、乃為使其得生命、且得之愈盛。</verse>
				<verse number="11">我乃善牧、善牧者為羊捨命。</verse>
				<verse number="12">為傭而不為牧者、羊非其所有、彼見狼來、即棄羊而逃。狼攫取羊、使其群散。</verse>
				<verse number="13">傭逃、以其為傭、而不顧羊。</verse>
				<verse number="14">我乃善牧、我識我之羊、我之羊亦識我。</verse>
				<verse number="15">如父識我。而我識父然、且我將為羊捨命。</verse>
				<verse number="16">我別有羊、非屬此圈、我須引伊等來、伊等亦必聽我之聲、羊則成為一群、歸一牧者矣。</verse>
				<verse number="17">我父愛我、因我捨命、又復取之。</verse>
				<verse number="18">無人能奪我生命、乃我自捨、我能捨之、亦能取之、此乃我父所命我者。</verse>
				<verse number="19">猶太 人為此言、又紛紛議論。</verse>
				<verse number="20">內有多人曰、彼乃為鬼所附而狂者、為何聽之乎。</verse>
				<verse number="21">又有人曰、此非為鬼所附者之言、鬼能醫愈瞽者之目乎。○</verse>
				<verse number="22">在 耶路撒冷 、有重修聖殿節、正在冬時。</verse>
				<verse number="23">耶穌行於聖殿 所羅門 之廊下。</verse>
				<verse number="24">猶太 人圍繞之曰、爾使我猶疑不定、至幾時乎、爾若真為基督、可明告我。</verse>
				<verse number="25">耶穌答曰、我曾告爾、爾不信、我奉我父之名所行之事、即我之證。</verse>
				<verse number="26">但爾不信、因爾非我之羊、如我所告爾之言。</verse>
				<verse number="27">我之羊、聽我之聲、我識伊等、伊等亦隨從我。</verse>
				<verse number="28">我又賜與伊等永生、使伊等永不滅亡、亦無人能自我手中奪之去。</verse>
				<verse number="29">我父將羊賜與我、彼超乎萬有之上、無人能自我父手中奪之去。</verse>
				<verse number="30">我同我父乃一體者。</verse>
				<verse number="31">當時 猶太 人、又取石欲擊耶穌。</verse>
				<verse number="32">耶穌曰、我奉我父之命、多行善事與爾觀、爾果為何事、以石擊我乎。</verse>
				<verse number="33">猶太 人曰、我非為善事、以石擊爾、乃為爾言僭妄之言、爾本為人、反以己為神。</verse>
				<verse number="34">耶穌曰、爾律法上、豈未記載、我曾稱爾為神之言乎。</verse>
				<verse number="35">經上之言、乃不可廢者。奉 神命者、經中且稱之為神、</verse>
				<verse number="36">我父使我成聖、又遣我來至世間、我自稱為神之子、爾即謂為偕妄之言乎。</verse>
				<verse number="37">我若不行我父之事、爾則勿信我。</verse>
				<verse number="38">我既行之、爾雖不信我、亦當信我所行之事、使爾又知又信、父在我中、我在父中。</verse>
				<verse number="39">眾人又欲執之、耶穌遂脫離伊等之手。</verse>
				<verse number="40">又往 約但 河外、至 約翰 從前施洗之地、即居於彼</verse>
				<verse number="41">有多人就之、曰、 約翰 未行一奇蹟、然其指此人所講之言、皆真也、</verse>
				<verse number="42">在彼、遂有多人信耶穌。</verse>
			</chapter>
			<chapter number="11">
				<verse number="1">有一患病者、名 拉撒路 、居於 伯大尼 、即 馬大   馬利亞 姊妹所居之村。</verse>
				<verse number="2">此 馬利亞 、即用香膏抹主、又以己髮拭主之足者。患病之 拉撒路 、乃其兄弟也。</verse>
				<verse number="3">伊等姊妹、即遣人往見耶穌曰、主歟、爾所愛之人病矣．</verse>
				<verse number="4">耶穌聞之、即曰、此病不至於死、乃為 神之榮、使 神之子、因此得榮。</verse>
				<verse number="5">耶穌素愛 馬大 、與其姊妹、及 拉撒路 。</verse>
				<verse number="6">聞 拉撒路 病、仍於所在之地、淹留二日。</verse>
				<verse number="7">其後、乃謂門徒曰、我等可再往 猶太 。</verse>
				<verse number="8">門徒曰、夫子、 猶太 人近欲以石擊爾、爾尚往彼處耶。</verse>
				<verse number="9">耶穌答曰、白日非有六時乎。人在白日行路、即不至傾跌因得見世界之光</verse>
				<verse number="10">人若夜行、必至傾跌、因其無光也。</verse>
				<verse number="11">耶穌言畢、又曰、我等之友 拉撒路 睡矣、我往喚醒之。</verse>
				<verse number="12">門徒曰、主歟、彼既睡、則將愈矣。</verse>
				<verse number="13">耶穌此言、乃指其死而言、門徒以為謂其安睡也。</verse>
				<verse number="14">耶穌即明告伊等曰、 拉撒路 死矣。</verse>
				<verse number="15">我不在彼、我則為爾喜、因爾可信我、今我等往就之。</verse>
				<verse number="16">有一門徒 多馬 、又名 底土馬 、謂同門曰、我等亦往、與之同死。○</verse>
				<verse number="17">耶穌至、則知 拉撒路 葬於墳墓、已四日矣。</verse>
				<verse number="18">伯大尼 離 耶路撒冷 不遠、約六里路。</verse>
				<verse number="19">有 猶太 多人、早至 馬大   馬利亞 家、因其兄弟死、而唁慰之。</verse>
				<verse number="20">馬大 聞耶穌至、即出而迎之、 馬利亞 仍坐於家。</verse>
				<verse number="21">馬大 謂耶穌曰、主歟、爾若在此、我兄弟必不至死、</verse>
				<verse number="22">雖然如此、我知爾今向 神無論何求、 神必賜爾。</verse>
				<verse number="23">耶穌曰、爾兄弟必復活。</verse>
				<verse number="24">馬大 曰、我知末日復活時、彼亦必復活．</verse>
				<verse number="25">耶穌謂之曰、使人復活者、我也、賜人生命者、亦我也、信我者、雖死亦必復活。</verse>
				<verse number="26">凡活而信我者、永不死、爾信此乎。</verse>
				<verse number="27">對曰、主歟、是也、我信爾乃 神之子基督、所當降世者也。</verse>
				<verse number="28">馬大 言畢、遂歸、暗招其姊妹 馬利亞 曰、夫子來矣、喚爾。</verse>
				<verse number="29">馬利亞 聞之、急起、往就耶穌。</verse>
				<verse number="30">是時、耶穌尚未入村、仍在 馬大 迎彼之處。</verse>
				<verse number="31">偕 馬利亞 在家唁慰 馬利亞 之 猶太 人、見 馬利亞 急起而出、即隨之曰、彼必赴墓而哭耳。</verse>
				<verse number="32">馬利亞 至耶穌所在之處、見耶穌、即俯伏於其足前、謂之曰、主歟、爾若在此、我兄弟必不至死。</verse>
				<verse number="33">耶穌見 馬利亞 、與同來之 猶太 人皆哭、遂傷心、極其悲慟、</verse>
				<verse number="34">因問伊等曰、爾葬彼於何地。答曰、請主來觀之。</verse>
				<verse number="35">耶穌哭。</verse>
				<verse number="36">猶太 人曰、其愛此人、何懇切耶。</verse>
				<verse number="37">又有人曰、彼能使瞽者之目得見、豈不能使此人不死乎。</verse>
				<verse number="38">耶穌又傷心、至墳墓前、墳墓乃一洞、以石塞之。</verse>
				<verse number="39">耶穌曰、爾將石移開。死人之姊妹 馬大 謂之曰、主歟、今已四日矣、屍臭矣。</verse>
				<verse number="40">耶穌謂之曰、我非言爾若信、必得見 神之榮乎。</verse>
				<verse number="41">伊等即移石離死人之葬地、耶穌舉目望天曰、父歟、我感謝爾因爾已聽我。</verse>
				<verse number="42">我知爾常聽我、但我言此、乃為環立之人、使其信我為爾所遣者。</verse>
				<verse number="43">言畢、即大聲呼曰、 拉撒路 出、</verse>
				<verse number="44">死人即出、手足纏布、面裹巾、耶穌曰、解之使行。○</verse>
				<verse number="45">來慰 馬利亞 之 猶太 人、見耶穌所行之事、即多有信之者。</verse>
				<verse number="46">內中有人、以耶穌所行之事、往告法利賽人。</verse>
				<verse number="47">於是眾祭司長與法利賽人、聚集公會曰、此人多行奇事、我當何以處之。</verse>
				<verse number="48">若由其如此、眾人必皆信彼、 羅馬 人必來奪我地土、擄我人民。</verse>
				<verse number="49">內有一人、名 該亞法 、本年為祭司長、謂伊等曰、爾無知乎。</verse>
				<verse number="50">竟不思一人為眾民死、使通國不滅絕、即我等之益乎。</verse>
				<verse number="51">其言此、非由於己、蓋因其本年為祭司長、故豫言耶穌將為眾民死。</verse>
				<verse number="52">耶穌非但為此民而死、亦為使散居於四方之 神子民、合而為一。</verse>
				<verse number="53">從此以後、伊等商議、欲殺耶穌。○</verse>
				<verse number="54">故耶穌不再顯然行於 猶太 人中、遂自彼往附近曠野之地而去、至一城、名曰 以法蓮 、即與門徒同居、</verse>
				<verse number="55">猶太 人之逾越節將至、有多人自鄉間上 耶路撒冷 、欲在節前自潔。</verse>
				<verse number="56">伊等尋耶穌、乃立於聖殿、彼此曰、爾意如何、以為彼來守節否。</verse>
				<verse number="57">祭司長與法利賽人、曾令於眾云、若有人知耶穌所在、即來報明以執之。</verse>
			</chapter>
			<chapter number="12">
				<verse number="1">逾越節前六日、耶穌至 伯大尼 、即 拉撒路 已死．耶穌使之從死中復活之地。</verse>
				<verse number="2">在彼、有人為耶穌設筵。 馬大 服事之、 拉撒路 亦在坐席者之內。</verse>
				<verse number="3">馬利亞 持一斤至真至貴之那達香膏、抹耶穌之足、以己髮拭之、滿室膏香。</verse>
				<verse number="4">時有一門徒、即將賣耶穌之 以色加略 人 猶大 、曰、</verse>
				<verse number="5">此香膏、何不賣三十金、以濟貧人乎。</verse>
				<verse number="6">猶大 此言、非念貧人、乃因其本為賊、又掌錢囊、常帶 囊中所收之銀錢。</verse>
				<verse number="7">耶穌曰、姑由彼、彼存此香膏、乃為我安葬日而用。</verse>
				<verse number="8">蓋爾常有貧人、與爾同在、但不能常有我。○</verse>
				<verse number="9">有眾多 猶太 人、知耶穌在彼、遂皆來、非但欲觀耶穌、亦欲觀耶穌從死中救活之 拉撒路 。</verse>
				<verse number="10">祭司長即商議、欲並殺 拉撒路 。</verse>
				<verse number="11">蓋有 猶太 多人因 拉撒路 之故、往而信從耶穌。○</verse>
				<verse number="12">次日、來守節之群眾、既聞耶穌將至 耶路撒冷 。</verse>
				<verse number="13">即待椶樹枝出迎之、大聲曰、和散那、奉主名而來之 以色列 王、乃當讚美者。</verse>
				<verse number="14">耶穌遇一驢駒、遂騎之、正應經上所記之言、</verse>
				<verse number="15">云 郇 民勿懼、爾之王、騎驢駒來矣。</verse>
				<verse number="16">門徒初不明此言、至耶穌受榮之後、方憶此言、乃指彼而記、且人果向之如此行。</verse>
				<verse number="17">耶穌呼 拉撒路 自墳墓出、救其從死中復活、有多人與之同在、即為之作證。</verse>
				<verse number="18">眾人聞耶穌行此奇事、故來迎之。</verse>
				<verse number="19">法利賽人彼此曰、爾不知爾所行無益乎、遍世界之人、皆隨從之矣。○</verse>
				<verse number="20">當節期來崇拜者、內有數 希利尼 人。</verse>
				<verse number="21">伊等來見 加利利 伯賽大 之 腓力 、求之曰、先生、我欲見耶穌。</verse>
				<verse number="22">腓力 往告 安得烈 、 安得烈 同 腓力 來告耶穌。</verse>
				<verse number="23">耶穌答曰、人子受榮之時至矣。</verse>
				<verse number="24">我誠告爾、一粒麥、不落於地而爛、 則仍為一粒、若爛、則結實甚多。</verse>
				<verse number="25">愛己之生命者、必失喪生命、不愛己之生命於此世者、必保全生命至永生。</verse>
				<verse number="26">人若服事我、即當隨從我、我在何處、服事我者、亦必在何處、人若服事我、我父必重視之。</verse>
				<verse number="27">今我心憂慟、我何所言耶。父歟、救我脫離此時、但我至此時、特為受此苦。</verse>
				<verse number="28">父歟、願爾榮爾名、時、有聲自天來、云、我已榮我名、且必再榮之。</verse>
				<verse number="29">立於其側之眾、聞之、有曰雷鳴、又有曰天使與之言．</verse>
				<verse number="30">耶穌曰、此聲非為我、乃為爾等。</verse>
				<verse number="31">今此世被審判、今此世之君、將被逐出。</verse>
				<verse number="32">我若被人舉而離地、必引眾人歸我。</verse>
				<verse number="33">耶穌此言、乃指自己將如何死。</verse>
				<verse number="34">眾人答曰、我聞律法云、基督永存、爾何言人子將被舉起、此人子為誰乎。</verse>
				<verse number="35">耶穌曰、光尚有片時與爾同在、爾當乘有光而行、恐黑暗忽臨爾、在黑暗中行者、則不知所往。</verse>
				<verse number="36">爾當乘有光而信光、即可為光之子、耶穌言畢、遂離伊等、而自隱避。○</verse>
				<verse number="37">耶穌雖在伊等面前行此諸多奇事、伊等仍不信之。</verse>
				<verse number="38">正應先知 以賽亞 之言曰、主歟、我所傳之道、有誰信乎、主所顯之大能、有誰觀乎。</verse>
				<verse number="39">伊等不能信、因 以賽亞 又曰、</verse>
				<verse number="40">主使伊等目瞽心迷、以免伊等目見心明、悔改而我醫之。</verse>
				<verse number="41">以賽亞 見主榮論及主之時、曾言此。</verse>
				<verse number="42">然有官長多人信之、但懼法利賽人逐其出教會、遂不敢認。</verse>
				<verse number="43">蓋伊等喜人之讚美、勝於喜 神之讚美也。○</verse>
				<verse number="44">耶穌大聲呼曰、信我者、非信我、乃信遣我者。</verse>
				<verse number="45">見我、即見遣我者。</verse>
				<verse number="46">我來至世、乃為光、使凡信我之人、不居於黑暗。</verse>
				<verse number="47">人若聞我言而不信、我不定其罪、蓋我來、非為定世人之罪、乃為拯救世人。</verse>
				<verse number="48">棄我、不納我言之人、必有定其罪者、即我所傳之道、至末日、必定其罪。</verse>
				<verse number="49">蓋我非由己意而言、乃遣我之父、曾以我所當傳當言者命於我。</verse>
				<verse number="50">我亦知彼之所命即永生、所以我出之言、即按天父告我者而言。</verse>
			</chapter>
			<chapter number="13">
				<verse number="1">逾越節以前、耶穌知己離世歸父之時將至、在世既愛其門徒、至終仍愛之。</verse>
				<verse number="2">晚餐時、魔鬼已將賣耶穌之意、置於 西門 之子 以色加略   猶大 心內。</verse>
				<verse number="3">耶穌知父已將萬物付於其手、且知己出自 神、亦必歸於 神。</verse>
				<verse number="4">於是離席而起、脫衣、取一巾自繫、</verse>
				<verse number="5">即傾水於盆、洗門徒之足、以己所繫之巾拭之。</verse>
				<verse number="6">比及 西門彼得 、 彼得 曰、主、欲洗我之足乎。</verse>
				<verse number="7">耶穌答曰、我所行者、爾今不知之、後必知之。</verse>
				<verse number="8">彼得 曰、爾終不可洗我之足。耶穌曰、我若不洗爾、爾即與我無干。</verse>
				<verse number="9">西門彼得 謂之曰、主歟、不但洗我足、並請洗我手、洗我頭。</verse>
				<verse number="10">耶穌曰、凡已洗浴者、但須洗足、則全身潔矣、爾等乃潔淨者、然非皆潔淨。</verse>
				<verse number="11">耶穌知將賣之者為誰、故言爾非皆潔淨。○</verse>
				<verse number="12">既洗門徒足、耶穌衣衣復坐、謂伊等曰、我在爾身所行者、爾知之乎。</verse>
				<verse number="13">爾稱我為夫子、稱我為主、爾所稱不差、我誠是也。</verse>
				<verse number="14">我為爾之主、爾之夫子、尚洗爾足、爾亦當互為洗足。</verse>
				<verse number="15">我今示爾模範、使爾按我行於爾者而行。</verse>
				<verse number="16">我誠告爾、僕人不能大於主人、使者不能大於使之者。</verse>
				<verse number="17">爾若明此、遵此而行、即有福矣。</verse>
				<verse number="18">我此言、非指爾眾人、我所選者、我皆知之、經上所記、與我同食者、舉足踢我之言、今應騐矣。</verse>
				<verse number="19">此事尚未成、我先告爾、使爾至事成時、可信我為基督。</verse>
				<verse number="20">我誠告爾、接待我所差遣者、即接待我、接待我、即接待差遣我者。○</verse>
				<verse number="21">耶穌言畢、心內憂痛、證曰、我誠告爾、爾中有一人、將賣我矣。</verse>
				<verse number="22">門徒相視、不知所言為誰。</verse>
				<verse number="23">有耶穌所愛之門徒、附近耶穌之懷而坐。</verse>
				<verse number="24">西門彼得 以首示意、使其問耶穌指誰而言。</verse>
				<verse number="25">彼仍倚近耶穌胸前、問耶穌曰、主歟、是誰乎。</verse>
				<verse number="26">耶穌曰、我蘸食物與誰、即是誰．耶穌遂蘸食物、與 西門 之子 以色加略   猶大 ．</verse>
				<verse number="27">猶大 受此食物、 撒但 即入其心。耶穌謂之曰、爾所欲行者可速行。</verse>
				<verse number="28">在席者、無人知其何故向彼言此。</verse>
				<verse number="29">有人因 猶大 帶錢囊。以為耶穌命其買當節所需之物、或使其賙濟貧人。</verse>
				<verse number="30">猶大 既受食物、即出、其時夜矣。○</verse>
				<verse number="31">彼出後、耶穌曰、今也、人子得榮、 神亦因人子而得榮。</verse>
				<verse number="32">神既因人子得榮、 神亦將以己榮耀人子、且速榮耀之。</verse>
				<verse number="33">小子乎、我尚有不多時、與爾同在、爾將尋我、但我之所往、爾不能至、我曾告知 猶太 人、今又告於爾．</verse>
				<verse number="34">我賜爾一新命令、即使爾彼此相愛。我如何愛爾、爾亦當如何相愛。</verse>
				<verse number="35">爾若彼此相愛、眾人即因此可知爾為我之門徒。○</verse>
				<verse number="36">西門彼得 遂問耶穌曰、主將何往。耶穌曰、我之所往、爾今不能從我、後必將從我。</verse>
				<verse number="37">彼得 曰、主歟、我為何今不能從爾乎、我願為爾捨命。</verse>
				<verse number="38">耶穌曰、爾願為我捨命乎。我誠告爾、雞鳴以前、爾將三言不識我。</verse>
			</chapter>
			<chapter number="14">
				<verse number="1">爾等心勿憂、爾等信 神、亦當信我。</verse>
				<verse number="2">在我父家、多有居所、若無有、我早告爾矣、我往、乃為爾豫備居所。</verse>
				<verse number="3">我往為爾豫備居所、我必再來、接爾歸我、我之所在、使爾亦在焉。</verse>
				<verse number="4">我之所往、爾知之、其路爾亦知之。</verse>
				<verse number="5">多馬 曰、主之所往、我等尚不知、又焉能知其路乎。</verse>
				<verse number="6">耶穌曰、我即道路、真理、生命、若不從我、無人能就父。</verse>
				<verse number="7">爾若識我、則必識我父、自今以後、爾識之、且已見之矣。</verse>
				<verse number="8">腓力 曰、求主使我等得見父、我等即知足矣。</verse>
				<verse number="9">耶穌謂之曰、 腓力 、我與爾等相偕、如此其久、爾尚不識我乎。見我者、即已見父也、爾為何尚言使我得見父乎。</verse>
				<verse number="10">我在父中、父在我中、爾不信乎、我所語爾之言、非由己意而言、乃居於我中之父、自行其事耳。</verse>
				<verse number="11">當信我在父中、父在我中、即或不信、觀我所行之事、亦當信矣。</verse>
				<verse number="12">我誠告爾、我所行之事、信我者亦必行之、且必行更大於此之事、因我將歸我父也。</verse>
				<verse number="13">爾賴我名、無論何求、我必成之、使父因子得榮。</verse>
				<verse number="14">若賴我名而有所求、我必成之。</verse>
				<verse number="15">爾若愛我、當守我誡命。</verse>
				<verse number="16">我將求父、父必別賜爾一保惠師、 使其永偕爾。</verse>
				<verse number="17">即真理之聖靈、世人不能接受之、因其不見之、亦不識之、惟爾識之、因彼與爾同在、且常在爾心。</verse>
				<verse number="18">我不棄爾如孤兒、我必再來就爾。</verse>
				<verse number="19">尚有不多時、世人不復見我、惟爾見我、因我活、爾亦必活。</verse>
				<verse number="20">至彼日、爾必知我在我父中、爾在我中、我在爾中。</verse>
				<verse number="21">聞我誡命、而遵守者、此人乃愛我者、愛我者、必蒙我父愛彼、我亦必愛彼、且我必顯現於彼。</verse>
				<verse number="22">有 猶大 、非 以色加略   猶大 、問耶穌曰、主、何以顯於我等、不顯於世人．</verse>
				<verse number="23">耶穌答曰、人若愛我、則必守我言、我父必愛彼、我等必就之、與之同居。</verse>
				<verse number="24">不愛我者、不守我言、爾所聞者、非我之言、乃遣我之父之言。○</verse>
				<verse number="25">我與爾同在時、曾以此言告爾。</verse>
				<verse number="26">惟有保惠師、 即我父因我名而遣之聖靈、彼將以各種道理訓誨爾、且使爾憶我語爾一切之言。</verse>
				<verse number="27">我遣爾平安、我以我之平安與爾、我所與爾者、非若世人所與者、爾心勿憂愁、亦勿恐懼。</verse>
				<verse number="28">爾已聞我云、我去而復來就爾、爾若愛我、則必因我言我歸我父而喜樂、蓋我父大於我。</verse>
				<verse number="29">今事未成、我先告爾、特為至事成時、使爾信之。</verse>
				<verse number="30">此後、我不與爾多言、蓋此世之君將至、彼於我無所有也。</verse>
				<verse number="31">然則可使世人知我愛父、遵父之命而行、起、我等去矣。</verse>
			</chapter>
			<chapter number="15">
				<verse number="1">我乃真葡萄樹、我父為栽培者。</verse>
				<verse number="2">凡在我之枝、不結果者、彼必翦除、結果者、則必修理潔淨、使之結果更多。</verse>
				<verse number="3">今爾因我傳與爾之道、已得潔淨矣。</verse>
				<verse number="4">爾當常居於我、我亦常居於爾。枝若離葡萄樹、則必不能結果。爾若不常居於我、亦若是．</verse>
				<verse number="5">我為葡萄樹、爾為枝、人若常居於我、我亦常居於彼、則必多結果、爾若無我、則無能為也。</verse>
				<verse number="6">人若離我、必如枝被棄於外、枯槁、人拾之投於火、則見焚矣。</verse>
				<verse number="7">爾若常居於我、我之言亦常居於爾、凡爾所願者、求則必與爾成之．</verse>
				<verse number="8">爾若多結果、我父則必得榮、爾亦真為我之門徒矣。</verse>
				<verse number="9">我父愛我、我亦如是愛爾、爾當常居於我之愛。</verse>
				<verse number="10">爾若遵守我之命令、則必常居於我之愛、如我遵守我父之命、而常居於我父之愛。</verse>
				<verse number="11">我以此言告爾、乃欲我之喜樂、常居於爾、爾之喜樂、亦得滿足。</verse>
				<verse number="12">爾當彼此相愛、如我愛爾然、此即我之命令。</verse>
				<verse number="13">人為友捨命、愛人之事、未有大於此者。</verse>
				<verse number="14">爾若遵行我所命爾者、爾即為我友矣。</verse>
				<verse number="15">自今以後、我不稱爾為僕人、因僕人不知主人所行之事、我稱爾為友、因我所聞於我父者、已皆告爾。</verse>
				<verse number="16">非爾選我、乃我選爾、且立爾、使爾往結果、而爾果可常存。俾爾因我名、凡求於父者、父皆賜爾。</verse>
				<verse number="17">我以此命爾、使爾彼此相愛。</verse>
				<verse number="18">世界若恨爾、爾須知恨爾之先、已恨我矣。</verse>
				<verse number="19">若爾屬乎世界、世界必愛其類己者、但爾非屬乎世界、乃我自世界選出者、故世界恨爾。</verse>
				<verse number="20">我曾謂爾曰、僕不能大於主、此言爾當記念。人若迫我、亦必迫爾、若肯遵我之言、亦必遵爾之言。</verse>
				<verse number="21">伊等為我之名、如此待爾、實因不識遣我者也。</verse>
				<verse number="22">我若不來教訓伊等、伊等即無罪、今伊等之罪、無可推諉矣。</verse>
				<verse number="23">恨我者、亦必恨我父。</verse>
				<verse number="24">我若未在伊等中行他人不能行之事、伊等即無罪、今伊等已見我與我之父、仍恨我與我之父。</verse>
				<verse number="25">伊等之律法曰、伊等無故恨我、此言真應騐矣。</verse>
				<verse number="26">我將由父而遣保惠師、 即從父而出之真理之聖靈、彼來時、即為我作證。</verse>
				<verse number="27">爾亦必為我作證、因爾自始初即與我相偕。</verse>
			</chapter>
			<chapter number="16">
				<verse number="1">我告爾此言、免爾後來悔恨。</verse>
				<verse number="2">伊等必逐爾出教會、且時將至、凡殺爾者、皆自以為事 神。</verse>
				<verse number="3">我等如此待爾、實因不識父、亦不識我。</verse>
				<verse number="4">我告爾此言、為使爾至彼時、記念我曾以此言告爾、我從前未以此言告爾、因我尚與爾相偕。</verse>
				<verse number="5">今我將歸於遣我者、而爾中無人問我何往。</verse>
				<verse number="6">惟因我以此言告爾、爾滿心憂愁、</verse>
				<verse number="7">我誠告爾、我往、必與爾有益、蓋我不往、保惠師 則不來就爾、我若往、則遣之就爾。</verse>
				<verse number="8">彼既來、必使世人、為罪、為義、為審判、而自責。</verse>
				<verse number="9">為罪、乃因伊等不信我。</verse>
				<verse number="10">為義、乃因我歸於我父、而爾不能再見我。</verse>
				<verse number="11">為審判、乃因此世之君、已被審判</verse>
				<verse number="12">我尚有多言告爾、但爾今時不能領會。</verse>
				<verse number="13">待真理之聖靈至、彼必導爾入於諸真理、因彼非由己而言、乃傳其所聞之語、且必以未來之事示爾。</verse>
				<verse number="14">彼將榮耀我、因彼必以所受於我者示爾。</verse>
				<verse number="15">凡父所有、皆屬於我、故言彼必以所受於我者示爾。</verse>
				<verse number="16">等不多時、爾即不見我、再等不多時、爾又必見我、因我歸於我父。</verse>
				<verse number="17">有數門徒、彼此問曰、彼言等不多時、爾即不見我、再等不多時、爾又必見我、因我歸於我父、此言何意乎。</verse>
				<verse number="18">伊等又曰、彼言不多時、此言果何意乎、我不明其所言。</verse>
				<verse number="19">耶穌知伊等欲問、即謂之曰、我言等不多時、爾即不見我、再等不多時、爾又必見我、爾為此言、彼此相問乎。</verse>
				<verse number="20">我誠告爾、將來爾必哭泣、哀慟、世人反喜樂、爾必憂愁、然爾之憂愁、終必變為喜樂。</verse>
				<verse number="21">婦人將產、因產期已至、即憂愁、及生子、因世上增一人、則喜樂、而不復憶其痛苦。</verse>
				<verse number="22">爾今憂愁、我必再見爾、爾心則喜樂、且爾之喜樂、無人能奪之。</verse>
				<verse number="23">彼時、爾無所問於我、我誠告爾、凡爾因我名求父者、父必賜爾。</verse>
				<verse number="24">從前爾未因我名有何求、爾求則必得、如此、爾之喜樂、必可滿足。○</verse>
				<verse number="25">我曾用比喻、以此事告爾、時將至、我不再用比喻訓爾、必以父明言於爾。</verse>
				<verse number="26">彼時、爾當因我名祈求、我不言我將為爾求父。</verse>
				<verse number="27">父自愛爾、因爾愛我、又信我乃從父而來者。</verse>
				<verse number="28">我從父而來臨於世、我又離世而歸於父。</verse>
				<verse number="29">門徒曰、今爾乃明言、不再用比喻矣。</verse>
				<verse number="30">今我知爾無所不知、不必有人問爾、故我信爾乃自 神而來。</verse>
				<verse number="31">耶穌曰、今爾信乎。</verse>
				<verse number="32">時將至矣、今即是矣、爾皆離散、各歸其地、留我一人、其實非我獨在、尚有父與我同在。</verse>
				<verse number="33">我曾以此言告爾、為使爾因我得平安、在世爾必遇患難、然爾勿懼、我已勝世界矣。</verse>
			</chapter>
			<chapter number="17">
				<verse number="1">耶穌講畢此言、遂舉目望天曰、父歟、時至矣、願爾榮耀爾之子、使爾子亦榮耀爾。</verse>
				<verse number="2">因爾曾以管理萬民之權賜我、使我亦將永生賜與爾所賜我之人。</verse>
				<verse number="3">識爾為獨一真神、且識爾所差遣之耶穌基督、此即永生也。</verse>
				<verse number="4">我在世已榮耀爾、爾所託我之事、我已成全。</verse>
				<verse number="5">今求父使我與爾同享榮耀、即創造天地以先、我與爾所有之榮耀。</verse>
				<verse number="6">爾自世上選賜與我之人、我已將爾名、指示伊等、伊等本屬爾、爾將伊等賜我、伊等亦曾遵守爾之道。</verse>
				<verse number="7">今伊等知凡爾所賜我者、皆自爾而出。</verse>
				<verse number="8">因爾所賜我之言、我已賜與伊等、而伊等受之、又實知我乃自爾而出、且信我乃爾所遣者。</verse>
				<verse number="9">我為伊等祈禱、非為世人祈禱、乃為爾所賜我之人祈禱、因伊等本屬爾。</verse>
				<verse number="10">凡屬我者、皆屬爾、屬爾者、亦屬我、且我因伊等得榮耀。</verse>
				<verse number="11">自今以後、我不在世矣、伊等在世、而我歸於爾。求聖父因爾名保守爾所賜我之人、使其合而為一、如父與我然。</verse>
				<verse number="12">我同伊等在世之時、曾因爾名、保守伊等、凡爾所賜我者、我皆保全之、其中無一失落者、惟失落當滅亡之人、以應經上所言。</verse>
				<verse number="13">今我歸於爾、我尚在世之時、先言此、使伊等心中、滿得我之喜樂。</verse>
				<verse number="14">爾之道、我已傳與伊等、而世界恨伊等、因伊等不屬世界、如我不屬世界然。</verse>
				<verse number="15">我非求爾取伊等離世、但求爾保伊等不陷於罪惡。</verse>
				<verse number="16">伊等不屬世界、如我不屬世界然。</verse>
				<verse number="17">求爾用爾之真理、使伊等成為聖潔、爾之言即真理。</verse>
				<verse number="18">爾遣我入世、我亦遣伊等入世。</verse>
				<verse number="19">我為伊等成聖、使伊等亦因真理成聖。</verse>
				<verse number="20">我不但為此諸人祈禱。亦為聽其言而信我者祈禱。</verse>
				<verse number="21">為使伊等皆合而為一、父在我中、我在父中、使伊等亦在我等中合而為一、世人即可信我為爾所遣者。</verse>
				<verse number="22">爾賜我之榮耀、我已賜與伊等、使伊等合而為一、如我等合而為一。</verse>
				<verse number="23">我在伊等中、爾在我中、使伊等完全合而為一、世人即可知我為爾所遣、且知爾愛伊等、如愛我然。</verse>
				<verse number="24">父歟．我之所在、願爾所賜我之人、亦與我同在、使伊等見爾所賜我之榮耀、因創世以前、爾已愛我矣。</verse>
				<verse number="25">公義之父、世人不識爾、惟我識爾、此諸人亦知我乃爾所遣者。</verse>
				<verse number="26">我曾以爾名、指示伊等、且更欲指示之、以致爾所施於我之慈愛、在伊等中、我亦在伊等中。</verse>
			</chapter>
			<chapter number="18">
				<verse number="1">耶穌言畢此言、同門徒出、過 汲淪 小河、在彼有一園、耶穌與門徒入焉。</verse>
				<verse number="2">賣耶穌之 猶大 、亦識其地、因耶穌屢與門徒在彼聚集。</verse>
				<verse number="3">猶大 即領一隊兵、與祭司長、並法利賽人之役、提鐙、持火、執械而來。</verse>
				<verse number="4">耶穌既知凡將及己之事、即出問伊等曰、爾尋誰。</verse>
				<verse number="5">伊等答曰、尋 拏撒勒 人耶穌。耶穌曰、我是也。賣彼之 猶大 、亦與眾人同立。</verse>
				<verse number="6">耶穌一言我即是、眾人即退後、仆於地。</verse>
				<verse number="7">耶穌又問伊等曰、爾尋誰。答曰、尋 拏撒勒 人耶穌。</verse>
				<verse number="8">耶穌曰、我已告爾、我即是。爾若尋我、可容此諸人去。</verse>
				<verse number="9">如此、即應耶穌從前所言、爾賜我之人、我無一失落之語矣。</verse>
				<verse number="10">西門彼得 帶刀、即拔出、擊祭司長之僕、削其右耳。其僕名 馬勒古 。</verse>
				<verse number="11">耶穌謂 彼得 曰、收爾之刀入鞘。我父與我之盃、我可不飲乎。○</verse>
				<verse number="12">於是兵隊、與千夫長、並 猶太 人之役、執耶穌縛之。</verse>
				<verse number="13">先拽至 亞那 前、 亞那 即本年大祭司 該亞法 之妻父。</verse>
				<verse number="14">此 該亞法 、即前與 猶太 人商議曰、一人為眾民死、乃與我等有益者也。○</verse>
				<verse number="15">隨從耶穌者、有 西門彼得 。更有一門徒、乃大祭司素識者、此門徒同耶穌進大祭司之院。</verse>
				<verse number="16">彼得 立於門外、大祭司所識之門徒、出向守門之女一言、即導 彼得 入。</verse>
				<verse number="17">守門之女、謂 彼得 曰、爾非亦此人之門徒乎。 彼得 曰、我非也。</verse>
				<verse number="18">僕人與差役、因天氣寒冷、燒炭、立於彼向火。 彼得 亦同伊等立而向火。○</verse>
				<verse number="19">時、大祭司以耶穌之門徒、與耶穌之道、詰問耶穌。</verse>
				<verse number="20">耶穌答曰、我曾明明講道與世人、我常在會堂與聖殿、即 猶太 人聚集之處、教訓人、我未嘗私有何言。</verse>
				<verse number="21">爾何問我。可問聽之者、我與之何言、我之所言、伊等皆知之。</verse>
				<verse number="22">耶穌言此、旁立之役、有一人以手批耶穌、曰、爾如此答大祭司乎。</verse>
				<verse number="23">耶穌曰、若我之言不是、爾可指證我之不是、若我之言是、為何批我乎。</verse>
				<verse number="24">於是 亞那 將耶穌解至大祭司 該亞法 處、乃捆縛而解之也。○</verse>
				<verse number="25">其時、 西門彼得 立而向火、有人謂之曰、爾非亦其門徒乎。 彼得 不認、言我非是．</verse>
				<verse number="26">有大祭司之一僕、即被 彼得 削耳者之戚屬、曰、我非在園中見爾與彼同在乎。</verse>
				<verse number="27">彼得 又不認。雞即鳴矣。○</verse>
				<verse number="28">眾人拽耶穌、自 該亞法 處至公堂、其時、正在清晨、眾人不入公堂。恐染污穢、不能食逾越節羔羊。</verse>
				<verse number="29">彼拉多 出問眾人曰、爾為何事訟此人乎。</verse>
				<verse number="30">眾人答曰、此人若非犯罪者、我則不解之於爾。</verse>
				<verse number="31">彼拉多 曰、爾拽之去。按爾之律法審判。 猶太 人曰、我等無殺人之權。</verse>
				<verse number="32">此即應耶穌所云、己將如何死之言矣。○</verse>
				<verse number="33">彼拉多 又入公堂、呼耶穌來、問之曰、爾為 猶太 人之王乎。</verse>
				<verse number="34">耶穌答曰、爾言此、乃由己乎、抑有人論我而告爾乎。</verse>
				<verse number="35">彼拉多 曰、我豈 猶太 人乎。解爾於我者、乃爾本土之民、與眾祭司長、爾曾行何事乎。</verse>
				<verse number="36">耶穌曰、我之國、非此世之國。我之國、若為此世之國、我之臣、必為我爭戰、免我被解於 猶太 人、但我之國、非此世之國。</verse>
				<verse number="37">彼拉多 曰、如此、爾果為王乎。耶穌答曰、爾言我為王、我為此降生、我為此臨世、特為真理作證。凡從真理者、必聽我言。</verse>
				<verse number="38">彼拉多 曰、真理何耶。既言此、又出就 猶太 人、曰、我不見其有何罪。</verse>
				<verse number="39">爾有一例、每至逾越節、我與爾釋一囚。爾欲我釋 猶太 人之王否。</verse>
				<verse number="40">眾人呼曰、勿釋此人、請釋 巴拉巴 、 巴拉巴 、乃強盜也。</verse>
			</chapter>
			<chapter number="19">
				<verse number="1">當時、 彼拉多 取耶穌鞭之。</verse>
				<verse number="2">兵卒用枳棘編冕、戴於耶穌首、又衣以紫色袍。</verse>
				<verse number="3">謂之曰、請 猶太 人之王安。伊等即以手批之。</verse>
				<verse number="4">彼拉多 又出、謂眾人曰、我帶彼出就爾、使爾知我不見其有何罪。</verse>
				<verse number="5">於是耶穌戴枳棘冕、衣紫色袍而出。 彼拉多 謂伊等曰、試觀其人。</verse>
				<verse number="6">祭司長與差役、見耶穌、即大聲曰、釘之於十字架、釘之於十字架、 彼拉多 曰、爾自取之釘於十字架、我不見其有何罪。</verse>
				<verse number="7">猶太 人答曰、我等有律法、按我等律法、彼當死、因彼自稱為 神之子。</verse>
				<verse number="8">彼拉多 聞此言、更懼。</verse>
				<verse number="9">即復入公堂、問耶穌曰、爾從何而來。耶穌不答。</verse>
				<verse number="10">彼拉多 又問之曰、爾不答我乎。爾豈不知我有權釘爾於十字架、亦有權釋放爾乎。</verse>
				<verse number="11">耶穌答曰、若非從上賜爾、爾即毫無害我之權。是故解我於爾者、其罪更重。</verse>
				<verse number="12">自此、 彼拉多 欲釋放耶穌、奈 猶太 人呼曰、爾若釋放此人、即非 該撒 之忠臣。凡自稱為王者、即背叛 該撒 也。</verse>
				<verse number="13">彼拉多 聞此言、遂帶耶穌出、至一處、稱為鋪華石處、 希伯來 言、名為 厄巴大 、在彼坐堂。</verse>
				<verse number="14">其日、乃豫備逾越節之日、約有午正。 彼拉多 向 猶太 人曰、試觀爾王。</verse>
				<verse number="15">伊等呼曰、除滅之、除滅之、釘之於十字架。 彼拉多 又問伊等曰、我可釘爾王於十字架乎。眾祭司長答曰、 該撒 之外、我無他王。</verse>
				<verse number="16">於是 彼拉多 將耶穌交與伊等釘十字架。伊等即接耶穌而牽之去。○</verse>
				<verse number="17">耶穌背己之十字架出城、至一處、名髑髏處、 希伯來 言、名曰 各各他 。</verse>
				<verse number="18">即在彼釘耶穌於十字架。又有兩人同釘、一在左、一在右、耶穌在中。</verse>
				<verse number="19">彼拉多 書一牌、置於十字架之上、書曰 猶太 人之王、 拏撒勒 人耶穌。</verse>
				<verse number="20">有 猶太 多人讀此牌、因耶穌釘十字架之地、離城不遠、且所書者、乃 希伯來 、 希利尼 、 羅馬 三國文字也。</verse>
				<verse number="21">猶太 人之眾祭司長、求 彼拉多 曰、勿書 猶太 人之王、但書其自稱為 猶太 人之王。</verse>
				<verse number="22">彼拉多 答曰、我所書者、我已書之矣。○</verse>
				<verse number="23">兵卒既釘耶穌於十字架、即取其衣、分為四分、每兵一分。更取其裏衣、此衣無縫、乃上下一片織成者。</verse>
				<verse number="24">伊等彼此曰、勿裂之、可拈鬮、以觀誰得。經云、伊等分我之外衣、為我之裏衣拈鬮、此言即應矣。兵卒所為、正此事也。</verse>
				<verse number="25">耶穌之母、與其母之姊妹、 革流巴 之妻 馬利亞 、及 抹大拉 之 馬利亞 、立於十字架旁。</verse>
				<verse number="26">耶穌見其母與其所愛之門徒、立於彼、乃謂其母曰、母歟、此乃爾子。</verse>
				<verse number="27">又謂門徒曰、此乃爾母。自彼時、其門徒即接耶穌之母、居於己家。○</verse>
				<verse number="28">此後、耶穌知凡事已成、又為使經言應驗、即曰、我渴。</verse>
				<verse number="29">在彼有一器、滿盛醋。伊等以海絨蘸醋、繫於牛膝草上、送至其口。</verse>
				<verse number="30">耶穌嘗之、即曰、成矣、乃俯首、以靈交於 神。○</verse>
				<verse number="31">此日、乃豫備安息日之日、其安息日、為大安息日。 猶太 人不欲伊等身體、在安息日、留於十字架、故求 彼拉多 、使人折伊等之腿骨、而取之下。</verse>
				<verse number="32">於是兵卒來、將與耶穌同釘之二人、一一折其腿骨。</verse>
				<verse number="33">至耶穌前、見其已死、遂不折其腿骨。</verse>
				<verse number="34">有一兵以槍刺破其脅、即有血與水流出。</verse>
				<verse number="35">見此事者作證、其證乃真、彼知所言乃真、使爾可信。</verse>
				<verse number="36">此事之成、為使經言應驗、經云、其骨之一、亦不折斷。</verse>
				<verse number="37">經又有一言云、伊等必仰望其所刺者。○</verse>
				<verse number="38">有一 亞利馬太 人、名 約瑟 、乃耶穌之門徒、因懼 猶太 人而自隱諱。此時、求 彼拉多 、准其領耶穌之身體。 彼拉多 允之、彼即來領耶穌之身體而去。</verse>
				<verse number="39">又有 尼哥底母 、即從前夜間來見耶穌者、攜沒藥與蘆薈、約有百斤而至．</verse>
				<verse number="40">伊等取耶穌之身體、按 猶太 人安葬之規、以細麻布加香料裹之。</verse>
				<verse number="41">在耶穌釘十字架處有一園、園內有一新墳、乃從未葬人者。</verse>
				<verse number="42">此日、乃 猶太 人豫備節之日、且其墳墓相近、故葬耶穌於彼。</verse>
			</chapter>
			<chapter number="20">
				<verse number="1">七日之首日、清早、尚未明時、 抹大拉 之 馬利亞 、來至墳墓前、見墓門之石已移開。</verse>
				<verse number="2">即奔就 西門彼得 、與耶穌所愛之門徒、告之曰、有人取主出墳墓、我等不知置於何處。</verse>
				<verse number="3">彼得 與彼門徒同出、至墳墓前。</verse>
				<verse number="4">二人同奔、彼門徒較 彼得 奔尤速、先至墳墓前。</verse>
				<verse number="5">俯首、見細麻布在彼、但未進入。</verse>
				<verse number="6">西門彼得 隨至、進入墳墓、見細麻布在彼、</verse>
				<verse number="7">又見裹頭之巾、不與麻布同在、摺叠於他處。</verse>
				<verse number="8">先至墳墓前之門徒亦入、見之而信。</verse>
				<verse number="9">蓋伊等尚未明按聖經耶穌必從死中復活。</verse>
				<verse number="10">於是二門徒復歸己家。○</verse>
				<verse number="11">馬利亞 立於墓外而哭、器時、俯視墓內。</verse>
				<verse number="12">見有二天使、衣白衣、坐於安置耶穌身體之處、一在其首、一在其足。</verse>
				<verse number="13">天使曰、婦人何哭。彼曰、有人取我主去、我不知置於何處。</verse>
				<verse number="14">言畢、即轉身見耶穌立、而不知其為耶穌。</verse>
				<verse number="15">耶穌問之曰、婦人、爾何哭、爾尋誰乎。 馬利亞 以其為管園之人、謂之曰、先生、若爾移之去、請告我置於何處、我將取之去。</verse>
				<verse number="16">耶穌曰、 馬利亞 乎。 馬利亞 顧而對曰、拉波尼、拉波尼、即夫子之意。</verse>
				<verse number="17">耶穌謂之曰、勿捫我、因我尚未升見我父。爾往告我兄弟曰、我將升見我父、即爾之父、見我 神、即爾之 神。</verse>
				<verse number="18">抹大拉 之 馬利亞 、即往告門徒、言其已見主、又以主向彼所言告之。○</verse>
				<verse number="19">其日、乃七日之首日、晚間、門徒聚集之所、因懼 猶太 人而閉門。耶穌來、立於中、謂伊等曰、願爾平安。</verse>
				<verse number="20">言畢、即以其手與脅示之。門徒見主、則喜。</verse>
				<verse number="21">耶穌又謂伊等曰、願爾平安。我父遣我、我亦如此遣爾、</verse>
				<verse number="22">言畢、即噓氣於眾曰、爾受聖靈。</verse>
				<verse number="23">爾赦誰之罪、誰之罪即赦矣。爾不赦誰之罪、誰之罪即不赦矣。</verse>
				<verse number="24">耶穌來時、十二門徒中之 多馬 、又名 低土馬 、未與門徒同在。</verse>
				<verse number="25">眾門徒告之曰、我見主矣。 多馬 曰、我若不見其手之釘痕、不以指探其釘痕、不以手探其脅、我則不信。○</verse>
				<verse number="26">越八日、門徒又在屋內、 多馬 亦在焉、門已閉、耶穌來、立於中、曰、願爾平安。</verse>
				<verse number="27">遂謂 多馬 曰、伸爾指、捫我手、伸爾手、探我脅、爾惟信、勿為不信者。</verse>
				<verse number="28">多馬 曰、我主、我 神。</verse>
				<verse number="29">耶穌謂之曰、 多馬 、爾見我而信、彼未見而信者、福矣。○</verse>
				<verse number="30">耶穌在門徒前、尚行諸多奇事、未記於此書。</verse>
				<verse number="31">但記此諸事、為使爾等信耶穌為基督、為 神之子、且使爾等既信之、可因其名而得生。</verse>
			</chapter>
			<chapter number="21">
				<verse number="1">此事以後、耶穌在 提比哩亞 海邊、又顯現於門徒。顯現之事、記於下。</verse>
				<verse number="2">有 西門彼得 、與稱 低土馬 之 多馬 、 加利利 之 迦拏 人 拏但業 、又有 西庇太 之二子更有二門徒、皆在於彼。</verse>
				<verse number="3">西門彼得 謂伊等曰、我往捕魚。伊等曰、我亦同往。眾遂出、登舟、此夜未有所得</verse>
				<verse number="4">天明、耶穌立於岸、門徒不知其為耶穌。</verse>
				<verse number="5">耶穌謂之曰、小子歟、爾有食物否。門徒答曰、無有。</verse>
				<verse number="6">耶穌曰、爾施網於船右、必有所得。伊等施網、而網不能舉、魚多故也。</verse>
				<verse number="7">耶穌所愛之門徒、謂 彼得 曰、是主、其時、 西門彼得 赤身、一聞是主、即披衣下於海。</verse>
				<verse number="8">其餘之門徒、因離岸不遠、約有二十丈、即駕小舟、牽一網魚而至。</verse>
				<verse number="9">及登岸、見有炭火、其上有魚、有餅。</verse>
				<verse number="10">耶穌謂伊等曰、新捕之魚、可取數尾來。</verse>
				<verse number="11">西門彼得 遂往、牽網登岸、網滿大魚、計百五十三尾、魚雖如此之多、而網不裂。</verse>
				<verse number="12">耶穌謂伊等曰、爾來食、門徒無人敢問曰爾為誰、蓋知其為主也。</verse>
				<verse number="13">耶穌進前、取餅與伊等、魚亦如之。</verse>
				<verse number="14">耶穌從死中復活後、顯現於門徒、此為第三次。○</verse>
				<verse number="15">眾人食畢、耶穌謂 西門彼得 曰、 約拏 之子 西門 、爾較此諸人更愛我乎。 彼得 對曰、主歟、是也、爾知我愛爾矣、耶穌謂之曰、牧養我之小羊．</verse>
				<verse number="16">耶穌二次謂之曰、 約拏 之子 西門 、爾愛我乎。對曰、主歟、是也、爾知我愛爾矣。耶穌謂之曰、牧養我之羊。</verse>
				<verse number="17">三次謂之曰、 約拏 之子 西門 、爾愛我乎。 彼得 因耶穌第三次謂之曰、爾愛我乎、則憂。對曰、主乃無所不知者、爾知我愛爾矣。耶穌謂之曰、牧養我之羊。</verse>
				<verse number="18">我誠告爾、爾年少時、自束帶、任意往來、及老、將伸手被人束縛、拽爾至不願往之地。</verse>
				<verse number="19">耶穌此言、乃指 彼得 將來如何而死、以榮 神也。言畢、即謂之曰、爾從我。</verse>
				<verse number="20">彼得 回首、見耶穌所愛之門徒、從於後、即昔在晚餐時。附近耶穌胸前、問賣主為誰者。</verse>
				<verse number="21">彼得 見之、即問耶穌曰、主歟、此人將來如何。</verse>
				<verse number="22">耶穌答曰、我若欲其存活至我來時、與爾何干、爾從我矣。</verse>
				<verse number="23">兄弟中遂傳言此門徒必不死、實則耶穌非謂其不死、乃言我若欲其存活至我來時、與爾何干。○</verse>
				<verse number="24">為此事作證、又記於書者、即此門徒、且我等知其所證者真也。○</verse>
				<verse number="25">耶穌所行之事尚多、若一一記之於書、我意世界、亦不勝載矣。阿們。 聖約翰福音終</verse>
			</chapter>
		</book>
		<book number="44">
			<chapter number="1">
				<verse number="1">提阿非羅 歟、耶穌從起初。至彼託聖靈賜命令與所揀選之使徒、以後升天之日、所行之事、所傳之道、我皆已筆之於前書矣。</verse>
				<verse number="2"></verse>
				<verse number="3">彼受難之後、多用憑據、向使徒顯明自己復活、四十日間、顯現於伊等、與之講論 神國之道。</verse>
				<verse number="4">耶穌與使徒聚集時、命之曰、勿離 耶路撒冷 、須俟父之應許成就、即爾所聞於我者。</verse>
				<verse number="5">蓋 約翰 乃用水施洗、爾不多數日、必受聖靈之洗矣。○</verse>
				<verse number="6">伊等聚集時、問耶穌曰、主、興復 以色列 國、即在此時乎。</verse>
				<verse number="7">耶穌曰、年分日期、乃父用己權所定、非爾可知也、</verse>
				<verse number="8">惟待聖靈降臨於爾、爾必得能力、且必在 耶路撒冷 、 猶太 全地、 撒馬利亞 、以及天下極遠之地、為我作證。</verse>
				<verse number="9">耶穌言畢、升天、門徒觀視、有雲接之、遂不見矣。</verse>
				<verse number="10">當其上升之時、門徒注目望天、忽有二人、身衣白衣、立於其側、曰、</verse>
				<verse number="11">加利利 人、爾何立於此、向天觀望乎、此離爾升天之耶穌、爾見其如何升天、後亦必如何降臨。○</verse>
				<verse number="12">門徒自 橄欖 山回 耶路撒冷 、此山離 耶路撒冷 、約有安息日可行之程。</verse>
				<verse number="13">既至、遂登樓、 彼得 、 雅各 、 約翰 、 安得烈 、 腓力 、 多馬 、 巴多羅買 、 馬太 、 亞勒腓 之子 雅各 、稱銳之 西門 、與 雅各 之兄弟 猶太 、皆在此樓寄居。</verse>
				<verse number="14">伊等偕數婦人、與耶穌之母 馬利亞 、並耶穌之兄弟、皆同心合意、祈禱懇求不止。○</verse>
				<verse number="15">彼時、門徒聚集、約有一百二十人、 彼得 立於其中、曰、</verse>
				<verse number="16">諸位兄弟、聖靈藉 大衛 之口、豫指領人執耶穌之 猶大 、所言者、此經原當應驗。</verse>
				<verse number="17">此人本列於我等數中、與我等同任使徒之職。</verse>
				<verse number="18">彼以不義之財、購買一田、後來身仆腹裂、腸皆流出。</verse>
				<verse number="19">此乃 耶路撒冷 居民所共知者、故按土音、名其田曰 亞革大馬 、譯之、即血田之意。</verse>
				<verse number="20">詩篇有云、願其屋變為荒場、無人居住、又云、願其職為他人所任。</verse>
				<verse number="21">是以主耶穌在我等中出入之時、</verse>
				<verse number="22">從 約翰 施洗起、至主離我等升天之日止、所有常與我等相偕者、必在其中立一人、與我等同作耶穌復活之證。</verse>
				<verse number="23">於是選舉二人、一名 約瑟 、又稱 巴撒巴 、又稱 猶士都 、一名 馬提亞 。</verse>
				<verse number="24">伊等祈禱曰、主知人心、求示此二人中、誰為爾揀選、得此使徒之職者。</verse>
				<verse number="25">蓋 猶大 已棄此職、往已之地去矣。</verse>
				<verse number="26">眾人於是拈鬮、拈得 馬提亞 、遂使其與十一使徒同列。</verse>
			</chapter>
			<chapter number="2">
				<verse number="1">五旬節既至、門徒皆同心合意、聚於一處。</verse>
				<verse number="2">忽從天上、發出響聲、如大風吹過、充滿伊等所坐之室。</verse>
				<verse number="3">遂見有分裂之舌、形狀如火、落於各人之首。</verse>
				<verse number="4">伊等遂皆滿受聖靈、按聖靈所賜之口才、而言他國之方言。○</verse>
				<verse number="5">彼時、有虔誠之 猶太 人、從天下各國來、寄居於 耶路撒冷 、</verse>
				<verse number="6">此風聲傳聞、大眾聚集、聞門徒按眾人各處之方言而言、即甚詫異。</verse>
				<verse number="7">皆希奇驚訝、彼此相問曰、言者非皆 加利利 人乎。</verse>
				<verse number="8">何以我等各人、聞其言我等本土之言乎．</verse>
				<verse number="9">我等 帕提亞 人、 米太 人、 以攔 人、與居於 米所   波大米 、 猶太 、 伽帕多家 、 本都 、 亞西亞 、</verse>
				<verse number="10">弗呂家 、 旁非利亞 、 伊及 之人、並附近 古利奈 之 呂彼亞 一帶地方之人、從 羅馬 來之客旅、或 猶太 人、或進教之人、</verse>
				<verse number="11">革哩底 與 亞喇伯 人、皆聞其用我等各人之方言、講論 神之大道。</verse>
				<verse number="12">眾人因此驚訝、心中猶疑、彼此相問曰、此究何故耶。</verse>
				<verse number="13">又有人譏笑曰、伊等無非飲醉新酒耳。○</verse>
				<verse number="14">彼得 與十一使徒起立、大聲曰、 猶太 人、與凡居於 耶路撒冷 之人、此事爾不可不知、請聽我言。</verse>
				<verse number="15">爾疑斯人醉乎、時方巳初、伊等非醉矣。</verse>
				<verse number="16">此乃應驗先知 約耳 之言、</verse>
				<verse number="17">約耳 曰、 神云、至於末世、我將降下我之聖靈、感動萬人、爾等之子女、將言豫言、年少之人、將見異象、年老之人、將得異夢。</verse>
				<verse number="18">其時、我將降下我之聖靈、感動我之僕婢、使其能言豫言。</verse>
				<verse number="19">在天上、我將顯出異兆、在地下、我將顯出奇事、有血有火有烟。</verse>
				<verse number="20">日光將變黑暗、月光將變血色、皆在主大榮耀之日未至以前。</verse>
				<verse number="21">凡禱告主名者必得救。</verse>
				<verse number="22">以色列 人、請聽我言、 神藉 拏撒勒 人耶穌、在爾中施行異能奇事妙蹟、為耶穌而作明證、乃爾等所知者。</verse>
				<verse number="23">彼既按 神之定旨與預知而被賣、爾等即藉無法者之手、將彼釘死於十字架。</verse>
				<verse number="24">然而彼受難死後、 神救之復活、蓋死不能久拘之。</verse>
				<verse number="25">大衛 指耶穌曰、我見主常在我目前、主在我右、我不至於震動。</verse>
				<verse number="26">故我心歡喜、我口讚美、我之肉身、在墳墓中、仍有指望。</verse>
				<verse number="27">因爾必不棄我之靈魂在陰間、必不使爾之聖者朽壞。</verse>
				<verse number="28">爾已示我生命之路、必使我在爾前、得滿足之快樂。</verse>
				<verse number="29">兄弟乎、容我明明向爾言我祖 大衛 之事、彼已死而葬、其墳墓、至今日尚在我等中間。</verse>
				<verse number="30">大衛 乃先知、知 神曾向之起誓、應許於其子孫中、使基督降生為人、坐其寶座。</verse>
				<verse number="31">彼有先見之明、故論及基督復活之事、云、不棄其靈魂於陰間、不使其肉身朽壞。</verse>
				<verse number="32">此耶穌、 神已使之復活、我等皆為見證、</verse>
				<verse number="33">是以耶穌升在 神之右、受父所應許之聖靈、即以爾所見所聞者降下。</verse>
				<verse number="34">大衛 並未升天、彼云、主謂我主曰、爾坐我右、</verse>
				<verse number="35">俟我將爾之仇敵、為爾之足凳。</verse>
				<verse number="36">如此言之、 以色列 一族之人、皆當確知爾釘十字架之耶穌、 神已立之為主、為基督矣。○</verse>
				<verse number="37">眾人聞此言、心如刀刺、遂問 彼得 與其餘之使徒曰、諸位兄弟、我當何為乎。</verse>
				<verse number="38">彼得 答曰、爾各當悔改、奉耶穌基督之名受洗、使罪得赦、如此、則必蒙主賜爾聖靈。</verse>
				<verse number="39">蓋所許之恩、乃屬乎爾、並爾子孫、及一切在遠方蒙主我等 神所召之人。</verse>
				<verse number="40">彼得 又用多言、警教勸勉伊等曰、爾當自救、離此邪惡之世代。</verse>
				<verse number="41">凡悅納其言者、皆受洗、是日、門徒約增三千人。</verse>
				<verse number="42">皆恆守使徒之教訓、同心和睦、擘餅、祈禱。○</verse>
				<verse number="43">百姓無不敬畏、使徒又多行異蹟奇事、</verse>
				<verse number="44">信者皆在一處、凡事有無相通。</verse>
				<verse number="45">且賣田產家業、按各人之缺乏、分與各人。</verse>
				<verse number="46">伊等日日同心在於聖殿、亦在家中擘餅、歡喜誠實而食。</verse>
				<verse number="47">讚美 神、百姓皆喜愛伊等、主將得救之人、日日增入教會。</verse>
			</chapter>
			<chapter number="3">
				<verse number="1">申初、祈禱之時、 彼得 、 約翰 、同上聖殿。</verse>
				<verse number="2">有一生而跛者、日日為人所畀、置於聖殿之一門、其門名 美 門、欲求入殿之人施捨。</verse>
				<verse number="3">見 彼得   約翰 、將入聖殿、即求其施捨。</verse>
				<verse number="4">彼得   約翰 、注目視之、曰、爾觀我等。</verse>
				<verse number="5">其人即觀之、望其賙濟。</verse>
				<verse number="6">彼得 曰、金銀我無有、惟以我所有者與爾、我奉 拏撒勒 耶穌基督之名、命爾起而行。</verse>
				<verse number="7">於是執其右手、扶之起、其足與踝骨即健。</verse>
				<verse number="8">遂躍起、立而行、隨二人入聖殿、亦躍亦行、讚美 神。</verse>
				<verse number="9">百姓皆見其行而讚美 神。</verse>
				<verse number="10">且識其為從前坐於聖殿 美 門求賙濟者、見其痊愈、即甚驚駭詫異。○</verse>
				<verse number="11">其人牽拉 彼得   約翰 、百姓驚駭、皆趨就之於 所羅門 之廊下。</verse>
				<verse number="12">彼得 見之、則謂百姓曰、 以色列 人、何以此事為奇、何爾注目視我等、豈我等之能力、我等之虔誠、使此人行乎。</verse>
				<verse number="13">亞伯拉罕 、 以撒 、 雅各 、之 神、即我列祖之 神、作此事、榮耀其子耶穌、爾等曾解耶穌於 彼拉多 、 彼拉多 擬欲釋之、爾等竟在 彼拉多 前棄絕之。</verse>
				<verse number="14">爾等棄絕聖潔公義之人、反求與爾等釋放一兇犯。</verse>
				<verse number="15">爾等殺生命之主、 神乃使之從死中復活、我等為此事之證。</verse>
				<verse number="16">耶穌之名、因我等之信、使爾所見所識之人得強健、耶穌所賜之信心、使此人在爾眾前、得痊愈。</verse>
				<verse number="17">兄弟乎、我知爾行此事、乃由於不知、爾之官長、亦如此。</verse>
				<verse number="18">但從前 神藉眾先知之口、預言基督必受害、今爾如此行。 神使此言應騐矣。</verse>
				<verse number="19">故爾當悔改轉移、使爾之罪得塗抹、如此、則安舒之日、可自主前來臨。</verse>
				<verse number="20">主亦必差遣從前向爾預定之耶穌基督降臨、</verse>
				<verse number="21">彼當在天、待至萬物復興之時、其時乃 神從古以來、託眾先知之口所言者。</verse>
				<verse number="22">摩西 曾告我列祖云、主、爾等之 神、必在爾兄弟中、立一先知似我、凡其所命爾之言、爾當聽之。</verse>
				<verse number="23">凡不聽此先知者、必於民中滅絕之。</verse>
				<verse number="24">從 撒母耳 以來、言豫言之眾先知、亦皆指此時而言。</verse>
				<verse number="25">爾等為先知之子孫、承受 神與列祖所立之約、 神曾與 亞伯拉罕 立約云、天下萬民、必因爾子孫得福、</verse>
				<verse number="26">神立其子耶穌、先遣其就爾、使爾各人悔改罪惡、得蒙福祉、</verse>
			</chapter>
			<chapter number="4">
				<verse number="1">使徒向民講論時、眾祭司與管聖殿者、並撒都該人皆來、</verse>
				<verse number="2">不悅伊等訓民、藉耶穌復活、傳講從死中復活之道。</verse>
				<verse number="3">遂執伊等、因時已暮、囚之於監、以待明日審問。</verse>
				<verse number="4">然而聽道之人、多有信服者、其數約有五千。○</verse>
				<verse number="5">次日、官府、長老、讀書人、</verse>
				<verse number="6">大祭司 亞那 、與 該亞法 、 約翰 、 亞力山大 、並大祭司之親族、皆在 耶路撒冷 聚集、</verse>
				<verse number="7">命使徒立於中、問之曰、爾等用何能力、奉誰之名、行此事乎。</verse>
				<verse number="8">彼得 滿受聖靈感動、對曰、</verse>
				<verse number="9">治民之官府、 以色列 之長老、今日若為我等向病人所行之善事、問我等如何使之痊愈、</verse>
				<verse number="10">則爾等與 以色列 民、皆當知、此人得痊愈而立於爾前、乃賴爾所釘於十字架、 神使之復活、 拏撒勒 人耶穌之名也。</verse>
				<verse number="11">此耶穌、即爾匠人所棄之石、已成屋角之首石矣。</verse>
				<verse number="12">此外、並無救主、蓋天下人間、未有他名賜下、我等可賴之得救。○</verse>
				<verse number="13">眾見 彼得   約翰 、侃侃而言、又知其原為無學問之小民、遂覺希奇、且識其為隨從耶穌者、</verse>
				<verse number="14">惟見痊愈者、與伊等同立、則無言可駁。</verse>
				<verse number="15">先使其出公會、遂彼此議曰、</verse>
				<verse number="16">我等當何以處此二人、伊等顯然行此大奇事、 耶路撒冷 居民皆知之、我等亦不能謂為無有。</verse>
				<verse number="17">但恐愈益傳播於民間、當威嚇之、使其不再奉此名訓人。</verse>
				<verse number="18">於是召二人來、警戒伊等、萬勿奉耶穌之名、講道訓人。</verse>
				<verse number="19">彼得 約翰 答曰、聽從爾等、過於聽從 神、爾等自言、此在 神前、合理否。</verse>
				<verse number="20">蓋我等所見所聞者、我等不得不言。</verse>
				<verse number="21">官長為懼百姓、無法責打、遂恐嚇之、將其釋放、因百姓見其所行之奇事、皆歸榮於 神。</verse>
				<verse number="22">使徒行奇事醫愈之人、年四十餘矣。○</verse>
				<verse number="23">使徒既被釋放、即往就教友、以祭司長與長老所言者、皆告之。</verse>
				<verse number="24">伊等聞之、同心大聲祈禱 神曰、主乃 神、創造天地海、及其中之萬物者。</verse>
				<verse number="25">爾曾託爾僕 大衛 之口曰、異邦為何喧嘩、萬民為何圖謀虛妄之事。</verse>
				<verse number="26">世上君王興起、候伯聚集、違逆主、與主所立之基督。</verse>
				<verse number="27">蓋 希律 王與 本丟彼拉多 、異邦人與 以色列 民、果然聚集、攻擊爾抹膏所立之聖子耶穌、</verse>
				<verse number="28">成就爾之權能意旨所豫定之事。</verse>
				<verse number="29">今伊恐嚇我等、求主鑒察、賜僕人放膽傳爾之道、</verse>
				<verse number="30">施展爾之大能、使我等奉爾聖子耶穌之名、醫治疾病、行異蹟奇事。</verse>
				<verse number="31">祈禱已畢、聚會之地、震動、伊等皆滿受聖靈、坦然無懼、宣講 神之道。○</verse>
				<verse number="32">信者之眾、皆一心一志、有無相通、無一人謂我之物屬我者。</verse>
				<verse number="33">使徒以大能證主耶穌復活、眾人皆蒙鴻恩。</verse>
				<verse number="34">內中無有窮乏者、蓋凡有田產房屋者、皆賣之、以其價銀、置於使徒足前、</verse>
				<verse number="35">按各人所需者、分與各人．○</verse>
				<verse number="36">有一 利未 人、生於 居比路 、名曰 約西 、使徒又與之起名曰 巴拏巴 、譯、即勸慰子之意。</verse>
				<verse number="37">彼有田地、賣之、以價銀置於使徒足前。</verse>
			</chapter>
			<chapter number="5">
				<verse number="1">有一人名 亞拏尼亞 、與妻 撒非喇 、賣田產、</verse>
				<verse number="2">亞拏尼亞 、將價銀暗藏數分、其妻亦知之、攜其餘數分、置於使徒足前。</verse>
				<verse number="3">彼得 曰、 亞拏尼亞 、為何 撒但 迷惑爾心、使爾欺聖靈、將田地之價銀、隱藏數分。</verse>
				<verse number="4">田未賣、非爾者乎、既賣、其銀非爾作主乎。爾為何存如此之心、爾非欺人、乃欺 神矣。</verse>
				<verse number="5">亞拏尼亞 聽此言、即仆而氣絕、聞之者皆甚畏懼。</verse>
				<verse number="6">少年者數人、起而殮之、舁出埋葬。○</verse>
				<verse number="7">約過一時有半、其妻入、尚不知此事。</verse>
				<verse number="8">彼得 問之曰、爾等賣田之價銀、數止此乎、爾告我、曰、然、止此。</verse>
				<verse number="9">彼得 又謂之曰、爾等為何同謀、試主之聖靈、埋葬爾夫者、已至門前、亦將舁爾出矣。</verse>
				<verse number="10">婦立時仆於 彼得 足前、其氣亦絕、少年人入、見其已死、即舁出、葬於其夫之側、</verse>
				<verse number="11">全教會與聞此事者、皆甚畏懼。○</verse>
				<verse number="12">使徒在民間、多行異蹟奇事、信者皆同心合意、聚集於 所羅門 廊下。</verse>
				<verse number="13">其餘之人、皆不敢親近、而民尊重之。</verse>
				<verse number="14">男女信主、增入教中者、愈益加多。</verse>
				<verse number="15">甚至有人舁病者出至街前、置於床榻、冀 彼得 經過、其影或蔭庇之。</verse>
				<verse number="16">有多人從四面城邑、携病者與被邪鬼磨難者、至 耶路撒冷 、皆得醫愈。○</verse>
				<verse number="17">大祭司與其同人、即撒都該黨、皆滿心恨怒、</verse>
				<verse number="18">起而下手執使徒、收之於監。</verse>
				<verse number="19">主之使者、夜啟監門、引使徒出。</verse>
				<verse number="20">曰、爾等往立於聖殿、以此生命之道、悉告於民。</verse>
				<verse number="21">使徒聞此言、黎明、即上聖殿傳教、大祭司與其同人皆集、招聚公會之人、與 以色列 之眾長老、即遣人至監提使徒。</verse>
				<verse number="22">差役至監、不見使徒、即返報於大祭司曰、</verse>
				<verse number="23">我等見監獄關鎻嚴密、守者立於門外、及開門、內中不見一人。</verse>
				<verse number="24">大祭司與管聖殿者、並眾祭司長、聞此言、皆心中不安、不知此事將來如何。</verse>
				<verse number="25">有人來告之曰、爾所收於監者、今立於聖殿訓民矣。</verse>
				<verse number="26">於是管聖殿者、帶領差役而往、携使徒來、但不敢强、恐民以石擊之也。</verse>
				<verse number="27">既至、使其立於公會前、大祭司問之曰、</verse>
				<verse number="28">我非嚴禁爾、不可用此名傳教乎、爾反將爾之道、傳遍 耶路撒冷 、欲以殺此人之罪、歸於我等。</verse>
				<verse number="29">彼得 與其餘之使徒答曰、聽從 神、過於聽從人、乃當然者。</verse>
				<verse number="30">爾等懸於木上殺害之耶穌、我列祖之 神、已使之復活。</verse>
				<verse number="31">神又使其升於己右、立之為君王、為救主、賜恩與 以色列 人、使之悔改、得蒙赦罪。</verse>
				<verse number="32">我等為 神作此事之證、 神賜與信從者之聖靈、亦作此事之證。○</verse>
				<verse number="33">眾聞之、大怒、謀欲殺使徒。</verse>
				<verse number="34">公會中、有一法利賽人、名曰 迦馬列 、乃眾民所敬重之教法師也、起立、命人暫帶使徒於外。</verse>
				<verse number="35">遂謂眾曰、 以色列 人、爾處此數人、必須謹慎。</verse>
				<verse number="36">從前有 丟大 起、妄自尊大、附從之人、約有四百、其後滅亡、附從之人、皆散而歸於無有。</verse>
				<verse number="37">厥後報名上冊之時、又有 加利利 之 猶大 起、引誘眾多之民隨從之、彼亦滅亡、從者亦皆散矣。</verse>
				<verse number="38">今我勸爾、勿管此人、可聽憑之、伊等所謀所行、若出於人、必將敗壞、</verse>
				<verse number="39">若出於 神、爾等非但不能使之敗壞、反恐爾等叛逆 神。</verse>
				<verse number="40">眾人從其言、召使徒來、責打之、囑其勿以耶穌之名傳教、遂釋之。</verse>
				<verse number="41">使徒離公會、因己得為耶穌之名受辱、皆甚喜。</verse>
				<verse number="42">於是每日在聖殿、在家中、教訓人、宣講耶穌為基督、無有止息。</verse>
			</chapter>
			<chapter number="6">
				<verse number="1">其時、門徒已多、有言 希利尼 言之 猶太 人、因每日施濟時、其中之寡婦、未有所得、乃向 希伯來 人發怨言。</verse>
				<verse number="2">十二使徒、召集眾門徒、謂之曰、我等不傳 神之道、而管理飲食、非所宜也、</verse>
				<verse number="3">兄弟乎、須在爾中、選有好名譽、滿受聖靈感動、智慧充足者七人、我等派之管理此事。</verse>
				<verse number="4">我等即專心以祈禱傳道為事。</verse>
				<verse number="5">眾人聞言、皆悅、遂選 司提反 、彼乃篤信而滿受聖靈者、又選 腓力 、 伯羅哥羅 、 尼迦挪 、 提門 、 巴米拏 、與進教之 安提阿 人 尼哥拉 、使之立於使徒前。</verse>
				<verse number="6">使徒祈禱、按手於其上。</verse>
				<verse number="7">神之道、日漸興盛於 耶路撒冷 、門徒數目、加增甚多、祭司順從信服者亦眾。○</verse>
				<verse number="8">司提反 大有信心能力、在民間多行異蹟奇事。</verse>
				<verse number="9">當時、有 利百地哪 會堂、並 古利奈 、 亞力山大 、 基利家 、 亞西亞 、各處會堂之人、起而與 司提反 辨論。</verse>
				<verse number="10">司提反 辨論、大有智慧、被聖靈感動、彼眾不能勝之。</verse>
				<verse number="11">即賄人使言曰、我等聞此人言褻瀆 摩西 與 神之言矣。</verse>
				<verse number="12">伊等又聳動百姓、與長老、並讀書人、即來執之、拽至公會。</verse>
				<verse number="13">設人妄作見證、訟之曰、此人毀謗聖所與律法不止。</verse>
				<verse number="14">我等曾聞其言曰、此 拏撒勒 人耶穌、將毀壞此處、改變 摩西 所授與我等之典禮。</verse>
				<verse number="15">坐於公會之人、皆注目視 司提反 、見其容貌、如天使之容貌。</verse>
			</chapter>
			<chapter number="7">
				<verse number="1">大祭司問 司提反 曰、此事果有之乎。</verse>
				<verse number="2">司提反 曰、諸位父兄請聽、當日我祖 亞伯拉罕 、尚在 米所波大米 、未遷居於 哈蘭 之時、尊榮之 神、向其顯現。</verse>
				<verse number="3">謂之曰、離爾本地親族、往我將指示爾之地。</verse>
				<verse number="4">亞伯拉罕 、即出離 迦勒底 、居於 哈蘭 。其父死後、 神又使其自彼遷至爾今所居之地。</verse>
				<verse number="5">在此、並未賜之產業、即立足之地。亦未賜之、惟應許必以此地賜彼、與彼之子孫為業、其時、尚未有子。</verse>
				<verse number="6">神且云、彼之子孫、必寄居他國、其國之人、必逼勒之為奴、苦待之四百年。</verse>
				<verse number="7">神又云、逼勒伊等為奴之國、我必訊責之、後伊等必得出、在此地奉事我、</verse>
				<verse number="8">神與 亞伯拉罕 設立割禮之約、後 亞伯拉罕 生 以撒 、至第八日、與之行割禮、 以撒 生 雅各 、 雅各 生我等之十二祖、</verse>
				<verse number="9">列祖妒 約瑟 、將其賣與人、帶往 伊及 、 神保佑之。</verse>
				<verse number="10">救其脫離各難、使其在 伊及 王法老前、有智慧、蒙恩寵。法老派其總理 伊及 國、與法老之全家。</verse>
				<verse number="11">其後、 伊及 與 迦南 、遍地皆遭饑荒大難、我等列祖遂絕糧。</verse>
				<verse number="12">雅各 聞 伊及 有糧、先遣我等列祖前往。</verse>
				<verse number="13">再往之時、 約瑟 與兄弟相認、法老始知 約瑟 之親族。</verse>
				<verse number="14">約瑟 遣兄弟迎父 雅各 、與全家七十五人同來．</verse>
				<verse number="15">雅各 遂往 伊及 、後與我等列祖、皆死於彼。</verse>
				<verse number="16">子孫遷柩於 叙劍 、葬於 亞伯拉罕 以銀從 叙劍 之 哈抹 子孫所買之墳地。</verse>
				<verse number="17">神發誓、應許 亞伯拉罕 之言、將騐之時、 以色列 民在 伊及 、興盛繁多。</verse>
				<verse number="18">迨至新王登位、不念 約瑟 。</verse>
				<verse number="19">謀害我等之宗族、困苦我等之列祖、使棄嬰孩、不許存活。</verse>
				<verse number="20">彼時、 摩西 生、俊美非凡、在父家、撫養三月。</verse>
				<verse number="21">後乃棄之、法老之女拾之、養為己子。</verse>
				<verse number="22">後、 摩西 盡得 伊及 人之學術、言語、行為、皆有才能。</verse>
				<verse number="23">至四十歲、心中起念、往顧其兄弟 以色列 之子孫。</verse>
				<verse number="24">見一人受 伊及 人之寃屈、即保護之、為之報仇、擊殺 伊及 人。</verse>
				<verse number="25">意兄弟必悟、 神將藉其手拯救之、伊等竟不悟。</verse>
				<verse number="26">次日、遇二 以色列 人爭鬥、即勸其和睦、曰、爾乃兄弟、為何自相欺侮乎。</verse>
				<verse number="27">其無理者拒之、曰、誰立爾為我等之官、審問我乎。</verse>
				<verse number="28">爾亦欲殺我、如昨日殺 伊及 人乎。</verse>
				<verse number="29">摩西 聞此言、即逃、為旅於 米田 地、在彼、生二子、</verse>
				<verse number="30">越四十年、主之使者、在 西乃 山之曠野荆棘火焰中、向 摩西 顯現。</verse>
				<verse number="31">摩西 見異象、甚奇之、進前觀視、聞主之聲謂之曰、</verse>
				<verse number="32">我乃爾祖之 神、即 亞伯拉罕 之 神、 以撒 之 神、 雅各 之 神。 摩西 戰戰兢兢、不敢觀視。</verse>
				<verse number="33">主謂之曰、解爾足履、因爾所立之地、乃聖地也。</verse>
				<verse number="34">我之民、在 伊及 所受之苦、我已見之、其哀痛之聲、我已聞之、我今降臨、欲拯救伊等、爾來、我遣爾往 伊及 。</verse>
				<verse number="35">民曾拒絕 摩西 曰、誰立爾為官、審問我、而 神乃託荆棘中顯現之使者、立此 摩西 為民長、拯救民。</verse>
				<verse number="36">彼領民出、在 伊及 、在 紅海 、在曠野、四十年、當行異蹟奇事。</verse>
				<verse number="37">此 摩西 曾告 以色列 民曰、主、爾之 神、必在爾兄弟中、立一先知似我、爾當聽從之。</verse>
				<verse number="38">當民會在曠野之時、天使在 西乃 山曉諭 摩西 、 摩西 往來於天使與我列祖中間、聽受生命之道、以授我等。</verse>
				<verse number="39">我列祖不肯聽從、反拒絕之、心中欲歸 伊及 。</verse>
				<verse number="40">乃告 亞倫 曰、爾且為我等造神像、引導我等、蓋彼領我等出 伊及 之 摩西 、我等不知其何往。</verse>
				<verse number="41">當時、伊等造一犢像、向之獻祭、伊等因己手所造之像而喜樂、</verse>
				<verse number="42">神遂離棄之、任其事奉天上之。日月星辰、如先知書所載之言曰、 以色列 人、爾四十年間、在曠野、獻牲畜、獻祭物、豈獻與我乎。</verse>
				<verse number="43">爾舁 摩落 之帳幕、與爾神 臉番 之星像、此二像、即爾為敬拜而造者、因此、我必遷爾至 巴比倫 外。</verse>
				<verse number="44">列祖在曠野、有收存律法之幕、 此幕、乃曉諭 摩西 者、命 摩西 按所見之式而作者也。</verse>
				<verse number="45">後列祖承受此幕、隨同 約書亞 、舁入異邦人為業之地、 神在我列祖面前、驅逐異邦人、直至 大衛 之時。</verse>
				<verse number="46">大衛 在 神前蒙恩、欲為 雅各 之 神、造一居所。</verse>
				<verse number="47">而 所羅門 為 神建造聖殿。</verse>
				<verse number="48">然至上之主、不居人手所造之殿、如先知所言、</verse>
				<verse number="49">主曰、天乃我之座位、地乃我之足凳、爾等造何殿以居我、何處為我安息之所。</verse>
				<verse number="50">萬物非我手所造乎。</verse>
				<verse number="51">爾等强項塞心充耳者、常違逆聖靈、爾祖如何、爾等亦如何。</verse>
				<verse number="52">有何先知、不被爾祖逼迫乎、先知預言義人將至、爾祖殺害先知、爾今又將此義人、賣之殺之矣。</verse>
				<verse number="53">爾等得天使所授之律法、竟不遵守。○</verse>
				<verse number="54">眾人聞言、心中忿怒、遂切齒而恨 司提反 。</verse>
				<verse number="55">司提反 滿受聖靈感動、注目望天、見 神之榮耀、亦見耶穌立於 神右。</verse>
				<verse number="56">即曰、我見天開、人子立於 神右。</verse>
				<verse number="57">眾人大聲呼叫、掩耳、同心擁而上。</verse>
				<verse number="58">將其推至城外、以石擊之、作證者解衣、置一少年人足前、少年人名 掃羅 。</verse>
				<verse number="59">眾以石擊 司提反 、 司提反 禱曰、求主耶穌、接收我靈。</verse>
				<verse number="60">又跪而大聲呼曰、主勿以此罪、歸於伊等、言畢、即死。 掃羅 見其已死、亦喜。</verse>
			</chapter>
			<chapter number="8">
				<verse number="1">其時、在 耶路撒冷 之教會、大遭迫害、除使徒之外、門徒皆分散於 猶太   撒馬利亞 各地。</verse>
				<verse number="2">有虔誠之人、收葬 司提反 、為之捶胸大哭。</verse>
				<verse number="3">掃羅 殘害教會、入各人之家、執男女下之於監。○</verse>
				<verse number="4">其分散者、往各處傳福音。</verse>
				<verse number="5">腓力 至 撒馬利亞 城、以基督之道、宣示於人。</verse>
				<verse number="6">眾人既見既聞 腓力 所行之奇事、遂一心聽其講道。</verse>
				<verse number="7">蓋多有被邪鬼附者、邪鬼大聲呼叫、自人身而出、又多有癱瘋者、跛者、皆得痊愈。</verse>
				<verse number="8">其城中人、大喜。○</verse>
				<verse number="9">有一人、名曰 西門 、素在其城行邪術、迷惑 撒馬利亞 民、妄自尊大。</verse>
				<verse number="10">老少無不隨從之、曰、此人大有 神之能力。</verse>
				<verse number="11">百姓隨從之、因其以邪術迷惑伊等已久也。</verse>
				<verse number="12">及 腓力 來傳 神國之福音、與耶穌基督之名、眾人即信從之、男女受洗。</verse>
				<verse number="13">西門 亦信、受洗後、常與 腓力 相偕、見 腓力 所行之異蹟奇事、甚驚異。○</verse>
				<verse number="14">使徒在 耶路撒冷 、聞 撒馬利亞 人、信從 神之道、即遣 彼得 約翰 往就之。</verse>
				<verse number="15">二人既至、即為之祈禱、使其受聖靈。</verse>
				<verse number="16">蓋聖靈尚未降於伊等一人、伊等但奉主耶穌之名受洗耳。</verse>
				<verse number="17">於是使徒按手於伊等、伊等即受聖靈。</verse>
				<verse number="18">西門 見使徒按手、即有聖靈賜下、遂獻銀與使徒、</verse>
				<verse number="19">曰、以此權與我、使我手按誰、誰即得聖靈。</verse>
				<verse number="20">彼得 謂之曰、願爾之銀、與爾偕亡、因爾意 神之恩賜、可用銀以買也。</verse>
				<verse number="21">爾與此道、無分無關、蓋在 神前、爾之心不正。</verse>
				<verse number="22">爾當悔改此惡、祈求 神、或者爾心中之念、可得赦免。</verse>
				<verse number="23">我觀爾滿心毒惡、被罪纏繞。</verse>
				<verse number="24">西門 答曰、爾為我求主、使爾所言之災禍、無一臨於我身。</verse>
				<verse number="25">使徒既證明主之道、而宣傳之、即返 耶路撒冷 、經 撒馬利亞 多村、傳揚福音。○</verse>
				<verse number="26">有主之使者、謂 腓力 曰、起、向南行、往彼從 耶路撒冷 至 迦薩 之路、其路乃曠野。</verse>
				<verse number="27">腓力 即起而往、有一 埃提阿伯 之太監、乃 埃提阿伯 女王 干大基 之大臣、管理王之全庫、彼上 耶路撒冷 、崇拜 神。</verse>
				<verse number="28">今旋返、坐於車上、讀先知 以賽亞 之書。</verse>
				<verse number="29">聖靈告 腓力 曰、爾往前、附近其車。</verse>
				<verse number="30">腓力 趨前、聞太監讀先知 以賽亞 之書、即問之曰、爾所讀之書、爾明之乎。</verse>
				<verse number="31">彼曰、無人指示我、何能明之乎。於是請 腓力 上車同坐。</verse>
				<verse number="32">其所讀之書曰、彼如羊、被人牽至死地、似羔在剪毛者手下、閉口無聲．</verse>
				<verse number="33">彼卑微時、人不按公義審問之、其生命被滅於世、誰傳述與彼同世者之罪乎。</verse>
				<verse number="34">太監謂 腓力 曰、請問先知此言、所指為誰、指己乎、指人乎。</verse>
				<verse number="35">腓力 即從此書開講、宣示耶穌福音與之聽。</verse>
				<verse number="36">二人在路同行、至一有水之處、太監曰、此處有水、我受洗何妨乎。</verse>
				<verse number="37">腓力 曰、爾若全心以信、則可、答曰、我信耶穌基督、乃 神之子。</verse>
				<verse number="38">於是停車、 腓力 與太監、一同下水、 腓力 即與之施洗。</verse>
				<verse number="39">從水中而上、主之聖靈、忽將 腓力 引去、太監不再見之、乃歡喜仍行舊路。</verse>
				<verse number="40">人遇 腓力 於 亞瑣都 、彼遍行各城、宣傳福音、直至 該撒利亞 。</verse>
			</chapter>
			<chapter number="9">
				<verse number="1">掃羅 仍然口吐兇言、欲殺害主之門徒、往見大祭司、</verse>
				<verse number="2">求大祭司寫書與之、携交 大馬色 各會堂、若遇信從此道者、無論男女、準其鎖縛而解 耶路撒冷 。</verse>
				<verse number="3">掃羅 將至 大馬色 、正行時、忽從天上有光、環照之。</verse>
				<verse number="4">彼遂仆地、聞有聲謂之曰、 掃羅 、 掃羅 、爾為何逼迫我。</verse>
				<verse number="5">掃羅 曰、主、爾為誰。主曰、我即爾所逼迫之耶穌、爾以足踢茦、難哉。</verse>
				<verse number="6">掃羅 戰兢驚異、曰、主、欲我何為．主曰、爾起入城、有所當為之事、將示於爾。</verse>
				<verse number="7">同行者、啞口無言、立於彼、聞聲而不見人。</verse>
				<verse number="8">掃羅 從地而起、開目、不能見、有人執其手、携之入 大馬色 城。</verse>
				<verse number="9">三日不能見、亦不飲食。</verse>
				<verse number="10">在 大馬色 有一門徒、名 亞拏尼亞 、主在異象中呼曰、 亞拏尼亞 、對曰、主、我在此。</verse>
				<verse number="11">主曰、起、往 直 街、在 猶大 家、訪一 大數 人、名 掃羅 者、彼正祈禱。</verse>
				<verse number="12">彼在異象中見一人、名曰 亞拏尼亞 、進而與之按手、使其能見。</verse>
				<verse number="13">亞拏尼亞 對曰、主、我聞多人言、此人在 耶路撒冷 、多方苦害爾之聖徒。</verse>
				<verse number="14">且其來此、乃自眾祭司長得權、鎖縛一切禱告主名之人．</verse>
				<verse number="15">主謂 亞拏尼亞 曰、爾往哉、彼乃我所選之器、使其在異邦人、與君王、並 以色列 人前、宣揚我名。</verse>
				<verse number="16">我亦示彼、將來為我之名、必多受苦難。</verse>
				<verse number="17">亞拏尼亞 遂往、入其家、手按 掃羅 、曰、兄弟 掃羅 歟、爾來之時、在路上向爾顯現之主耶穌、遣我來、使爾能見、又滿受聖靈感動。</verse>
				<verse number="18">掃羅 之目、似有魚鱗、立刻脫落、彼即能見、於是起而受洗。既進飲食、身體遂健。○</verse>
				<verse number="19">掃羅 在 大馬色 、與門徒同居數日。</verse>
				<verse number="20">即在各會堂、宣傳基督為 神之子。</verse>
				<verse number="21">凡聞之者、皆驚異曰、此非在 耶路撒冷 、迫害禱告此名者之人乎、彼之來此、非特為鎖縛如此之人、解交眾祭司長乎。</verse>
				<verse number="22">掃羅 心志、更加堅固、駁倒居於 大馬色 之 猶太 人、辯明耶穌為基督。○</verse>
				<verse number="23">過多日、 猶太 人同謀殺 掃羅 。</verse>
				<verse number="24">伊等之謀、為 掃羅 所知、伊等又晝夜伺於城門、欲殺之。</verse>
				<verse number="25">門徒即於夜間、以筐自墻上縋之下。○</verse>
				<verse number="26">掃羅 既至 耶路撒冷 、欲與門徒結交、門徒皆懼之、不信其為門徒。</verse>
				<verse number="27">巴拏巴 則引之往見使徒、以彼在路如何見主、主如何與之言、彼在 大馬色 、如何奉主耶穌之名、侃侃傳道、皆述言之。</verse>
				<verse number="28">於是 掃羅 在 耶路撒冷 、與門徒往來。</verse>
				<verse number="29">奉主耶穌之名、侃侃傳道、常與言 希利尼 方言之 猶太 人、講論辯駁、伊等圖謀欲殺之。</verse>
				<verse number="30">兄弟知之、即送之至 該撒利亞 、遣其歸 大數 。○</verse>
				<verse number="31">其時、 猶太 全地、 加利利 、 撒馬利亞 之諸教會皆平安、德行建立、凡事敬畏主、蒙聖靈之安慰、人數愈益增多。○</verse>
				<verse number="32">彼得 周游四方、往視居於 呂大 之聖徒。</verse>
				<verse number="33">在彼遇一人、名曰 以尼雅 、患癱瘋之病、臥於牀八年．</verse>
				<verse number="34">彼得 謂之曰、 以尼雅 、耶穌基督醫愈爾矣、起而收拾爾牀、彼遂起。</verse>
				<verse number="35">居於 呂大 與 撒崙 之人、皆見之、即歸服於主．○</verse>
				<verse number="36">在 約帕 有一女徒、名 大比大 、譯 希利尼 言、即 多加 、彼多行善事、廣濟貧窮。</verse>
				<verse number="37">當時、患病而死、洗淨身體、停於樓上。</verse>
				<verse number="38">呂大 離 約帕 不遠、門徒聞 彼得 在彼、即遣二人、往求其來、勿遲延。</verse>
				<verse number="39">彼得 起、與二人同行、既至、則有人導之登樓、眾寡婦圍繞 彼得 而哭、將 多加 生時所作之衣服與觀。</verse>
				<verse number="40">彼得 使伊等皆出、乃跪而祈禱、轉身謂死人曰、 大比大 起、彼立刻開目、望見 彼得 、即起坐。</verse>
				<verse number="41">彼得 伸手扶之起、令眾聖徒與寡婦進前、使之視 多加 、已復活矣。</verse>
				<verse number="42">約帕 合城之人、皆知此事、遂有多人信從主。</verse>
				<verse number="43">彼得 在 約帕 多日、居於皮匠 西門 家。</verse>
			</chapter>
			<chapter number="10">
				<verse number="1">該撒利亞 有一人、名曰 哥尼流 、為 以大利 營中之百夫長。</verse>
				<verse number="2">彼與彼之全家、皆為虔誠人、敬畏 神、廣濟百姓、常禱 神。</verse>
				<verse number="3">一日、約在申初、彼得異象、明見 神之使者來、至其前、曰、 哥尼流 。</verse>
				<verse number="4">哥尼流 注目望天使、驚駭曰、主、何事。天使曰、爾之祈禱賙濟、業已上達、蒙 神記念。</verse>
				<verse number="5">爾今當遣人至 約帕 、請稱 彼得 之 西門 來、</verse>
				<verse number="6">彼居於海濱皮匠 西門 之家、彼將以爾所當行之事告爾。</verse>
				<verse number="7">與言之天使去後、 哥尼流 即呼二僕、與常服役之一虔誠兵卒來、</verse>
				<verse number="8">以此言皆告之、遣其往 約帕 。○</verse>
				<verse number="9">次日、伊等將近其城、仍在路、 彼得 約在午正、登屋祈禱。</verse>
				<verse number="10">自覺飢餓、欲食、人方備飯之時、 彼得 魂游象外。</verse>
				<verse number="11">望見天開、有一物降下、形如一疋大布、繫四角、縋於地。</verse>
				<verse number="12">內有地上四足之牲畜、野獸、昆蟲、與天上之鳥。</verse>
				<verse number="13">即有聲謂之曰、 彼得 起．宰而食之。</verse>
				<verse number="14">彼得 曰、主歟、斷乎不可、凡粗俗與不潔之物、我從未曾食之。</verse>
				<verse number="15">其聲又曰、 神所潔者、爾不可以為粗俗。</verse>
				<verse number="16">如此有三次、而後其物收回於天。○</verse>
				<verse number="17">彼得 心中、正在猶疑、不知所見之異象何意、 哥尼流 所遣之人、已尋至 西門 之家、立於門外。</verse>
				<verse number="18">呼而問曰、有稱 彼得 之 西門 寓此否。</verse>
				<verse number="19">彼得 尚思彼異象、聖靈告之曰、有三人來尋爾。</verse>
				<verse number="20">起而下、與彼同往、勿疑惑、乃我遣之來也。</verse>
				<verse number="21">彼得 下、見 哥尼流 所遣來之人、曰、我即爾所尋者、爾來何事乎。</verse>
				<verse number="22">伊等曰、百夫長 哥尼流 、乃義人、敬畏 神、為 猶太 通國所稱讚、彼蒙聖天使所示、使之請爾至其家、聽爾之教訓。</verse>
				<verse number="23">彼得 延之入宿、次日與之偕往、更有 約帕 之數兄弟從之。○</verse>
				<verse number="24">又次日、伊等至 該撒利亞 、 哥尼流 已請親族朋友候之。</verse>
				<verse number="25">彼得 甫入、 哥尼流 即迎之、俯伏於其足前而拜、</verse>
				<verse number="26">彼得 扶之起、曰、爾起、我亦人也。</verse>
				<verse number="27">彼得 與語而入、見有多人集於彼。</verse>
				<verse number="28">謂之曰、爾知 猶太 人與異邦人親近來往、乃不合律者、但 神已示我、無論何人、皆勿視為粗俗不潔者。</verse>
				<verse number="29">故我聞爾請、即不辭而來、今問爾請我來何為。</verse>
				<verse number="30">哥尼流 曰、四日前、我禁食、至此時、申初、我在家祈禱、忽有一人、衣光明之衣、立於我前。</verse>
				<verse number="31">謂我曰、 哥尼流 、爾祈禱、已蒙垂聽、爾賙濟。 神已念之。</verse>
				<verse number="32">爾須遣人往 約帕 、請稱 彼得 之 西門 來、彼居於海濱皮匠 西門 家彼來、將教訓爾。</verse>
				<verse number="33">我即遣人往請爾、爾來甚好、今我等皆在 神前、欲聽 神所命爾一切之言。</verse>
				<verse number="34">彼得 啟口曰、今我真知 神不以貌取人。</verse>
				<verse number="35">各國中、凡有敬畏主而行義者、皆為主所悅。</verse>
				<verse number="36">耶穌基督、乃萬人之主、 神託其傳和平之福音、賜道與 以色列 人。</verse>
				<verse number="37">是道、在 約翰 傳教施洗以後、從 加利利 起、傳遍 猶太 之地。</verse>
				<verse number="38">神賜聖靈大能與 拏撒勒 人耶穌、立之為基督、此皆爾之所知者、耶穌蒙 神默佑、周游四方、行善事、醫愈凡被魔鬼制伏之人。</verse>
				<verse number="39">彼在 猶太 全地、在 耶路撒冷 城、所行一切事、我等皆為之作證、人竟將其懸於木而殺之。</verse>
				<verse number="40">至第三日、 神使之復活、顯現於人。</verse>
				<verse number="41">非顯現於眾民、乃顯現於 神豫先所選為證者、即我等在彼復活以後、與彼相偕飲食之人。</verse>
				<verse number="42">耶穌又命我等、在民間傳道、證彼為 神所立定、審判活人死人之主。</verse>
				<verse number="43">眾先知亦為彼作證、曰、凡信彼者、必因彼之名得蒙赦罪．○</verse>
				<verse number="44">彼得 正言之時、聖靈降臨、感動一切聽道者。</verse>
				<verse number="45">與 彼得 同來奉割禮之門徒、見異邦人亦受聖靈之恩賜、遂皆驚異。</verse>
				<verse number="46">蓋聞伊等言他國之方言、讚美 神為大。</verse>
				<verse number="47">彼得 曰、此諸人、既受聖靈、如我等然、誰能禁止以水與之施洗乎。</verse>
				<verse number="48">遂命奉主名與之施洗。伊等又請 彼得 居數日．</verse>
			</chapter>
			<chapter number="11">
				<verse number="1">眾使徒與在 猶太 之兄弟、皆聞異邦人亦信奉 神之道。</verse>
				<verse number="2">彼得 返 耶路撒冷 、奉割禮之門徒責之曰、</verse>
				<verse number="3">爾入未受割禮者之家、與伊等同食矣．</verse>
				<verse number="4">彼得 即啟口、將此事次第告之、曰、</verse>
				<verse number="5">我在 約帕 城中、祈禱之時、魂游象外、得見異象、有物降下、形如一疋大布、繫四角、自天縋下、落於我前。</verse>
				<verse number="6">我注目視之、內有地上四足之牲畜、野獸、昆蟲、與天上之鳥。</verse>
				<verse number="7">我又聞有聲謂我曰、 彼得 起、宰而食之。</verse>
				<verse number="8">我曰、主歟、斷乎不可、凡粗俗不潔之物、從未入我口。</verse>
				<verse number="9">其聲自天又謂我曰、 神所潔者、爾勿視為粗俗。</verse>
				<verse number="10">如此有三次、其後、遂皆收回於天。</verse>
				<verse number="11">正當其時、有三人立於我所居之門外、乃從 該撒利亞 遣來見我者、</verse>
				<verse number="12">聖靈命我與伊等同往、勿疑惑、我遂往、又有此六兄弟與我同行、我等皆入其人之家。</verse>
				<verse number="13">其人告我等曰、我見一天使、立於我屋、告我曰、爾遣人至 約帕 、請稱 彼得 之 西門 來。</verse>
				<verse number="14">彼必將能使爾與爾全家得救之道、告爾。</verse>
				<verse number="15">我甫開言、聖靈即降臨、感動伊等、如當初降臨、感動我等然。</verse>
				<verse number="16">我即憶主之言曰 約翰 乃用水施洗。惟爾等將受聖靈之洗。</verse>
				<verse number="17">神既賜恩於伊等、與賜恩於我等信主耶穌基督之人相同、我為誰、竟敢攔阻 神乎。</verse>
				<verse number="18">眾聞此、遂無言、惟讚美 神、曰、然則 神亦賜恩與異邦人、使其悔改得永生矣。○</verse>
				<verse number="19">司提反 遇難之後、其遭逼迫四散之門徒、遍行各處、至於 腓尼基 、 居比路 、 安提阿 、但宣道於 猶太 人。</verse>
				<verse number="20">內有 居比路 人、 古利奈 人、至於 安提阿 、宣傳主耶穌之福音於 希利尼 人．</verse>
				<verse number="21">主施大能保佑之、信道歸主之人數遂多。</verse>
				<verse number="22">在 耶路撒冷 之教會、聞此信息、即遣 巴拏巴 往 安提阿 、</verse>
				<verse number="23">既至、見其人受 神之恩賜、則甚喜、勸眾堅心事主。</verse>
				<verse number="24">蓋 巴拏巴 、善人也、滿受聖靈感動、大有信心、於是有多人歸服主。</verse>
				<verse number="25">巴拏巴 又往 大數 、尋訪 掃羅 。</verse>
				<verse number="26">既見、即領其往 安提阿 、二人同在教會中一年、教訓多人、門徒稱為基利斯低亞尼、 乃自 安提阿 始．○</verse>
				<verse number="27">彼時、有數先知從 耶路撒冷 至 安提阿 。</verse>
				<verse number="28">內有一人、名 亞伽布 、受聖靈感動、起而言曰、天下將有大飢、此言、至 革老丟 該撒時果騐。</verse>
				<verse number="29">於是門徒定意、各量其力捐資、送至 猶太 以賙濟兄弟。</verse>
				<verse number="30">伊等即如此行、以捐資託 巴拏巴 、 掃羅 、送至 猶太 之眾長老。</verse>
			</chapter>
			<chapter number="12">
				<verse number="1">其時、 希律 王下手苦害教中數人。</verse>
				<verse number="2">以刀殺 約翰 之兄弟 雅各 、</verse>
				<verse number="3">見 猶太 人歡喜此事、又執 彼得 時正除酵節。</verse>
				<verse number="4">希律 執 彼得 即收於監、交四班兵卒、共十六人守之、欲待逾越節後提出、隨百姓所欲而定。</verse>
				<verse number="5">彼得 被囚於監、教中人懇切為之祈禱 神。</verse>
				<verse number="6">希律 欲提之前一夜、 彼得 被二鐵鍊拘鎖、臥於二兵卒中、監門外、仍有兵卒守之。</verse>
				<verse number="7">忽有主之使者、立於旁、屋中有光照耀、天使拍 彼得 之脅、拍醒之、曰、速起、其二鐵鍊、即從其手脫落。</verse>
				<verse number="8">天使謂之曰、繫帶、納履、 彼得 即從其言、天使又曰、衣衣隨我。</verse>
				<verse number="9">彼得 即隨之出、不知天使所行者真否、以為見異象。</verse>
				<verse number="10">過一層二層監牢、至臨街之鐵門、其門自開、出至外、過一街、天使即離之去。</verse>
				<verse number="11">彼得 醒悟曰、我今真知主遣其使者、救我脫離 希律 之手、不使 猶太 人稱願。</verse>
				<verse number="12">思念之間。即至稱 馬可 之 約翰 之母 馬利亞 家、在彼、有多人聚集祈禱、</verse>
				<verse number="13">彼得 叩外門、有一婢女、名 羅大 、出而探問。</verse>
				<verse number="14">聞是 彼得 之聲、喜極、門不及啟、奔入、告眾人曰、 彼得 立於門外。</verse>
				<verse number="15">眾人曰、爾顛狂矣、婢女極力曰、實是如此、眾人曰、是則其天使耳。</verse>
				<verse number="16">彼得 叩門不止、伊等開門、見之、即甚驚異。</verse>
				<verse number="17">彼得 搖手、使其勿作聲、即將主救其出監之事告之、又命其以此事、轉告 雅各 、與眾兄弟、於是出而他往。</verse>
				<verse number="18">至天明、兵卒甚驚亂、不知 彼得 何往。</verse>
				<verse number="19">希律 尋之不見、遂審問看守之兵卒、命殺之、 希律 於是離 猶太 、至 該撒利亞 居焉。○</verse>
				<verse number="20">希律 怒 推羅   西頓 之民、而此二城之民、因其地皆從王之地土得糧、遂一心來託王之內侍臣 伯拉士都 求和。</verse>
				<verse number="21">希律 定期、朝服坐於位、面諭之．</verse>
				<verse number="22">民大聲曰、此乃神之所言、非人之所言也。</verse>
				<verse number="23">希律 不歸榮耀於 神、主之使者、立時擊之、彼為蟲咬、氣絕而死。○</verse>
				<verse number="24">神之道、從此廣傳、愈益興盛。○</verse>
				<verse number="25">巴拏巴 與 掃羅 施濟之事已畢、遂從 耶路撒冷 返 安提阿 、携稱 馬可 之 約翰 同往。</verse>
			</chapter>
			<chapter number="13">
				<verse number="1">安提阿 教會中、有數先知與教師、即 巴拏巴 與稱 尼結 之 西面 、 古利奈 人 路求 、分封王 希律 之同學 馬念 、並 掃羅 。</verse>
				<verse number="2">伊等事主禁食之時、聖靈曰、當為我分派 巴拏巴 、 掃羅 、行我命其所行之事。</verse>
				<verse number="3">於是禁食祈禱、按手於其上、遣之去．○</verse>
				<verse number="4">二人既為聖靈所遣、來至 西流基 、自彼泛海、前往 居比路 。</verse>
				<verse number="5">至 撒拉米 在 猶太 人之各會堂、宣傳 神之道、有 約翰 隨而助之。</verse>
				<verse number="6">經行 居比路 島、至於 帕弗 、遇一有法術、偽為先知之 猶太 人、名曰 巴耶穌 、</verse>
				<verse number="7">此人常與方伯 士求保羅 交往、 士求保羅 、通達人也、請 巴拏巴 與 掃羅 來、欲聽其宣講 神之道。</verse>
				<verse number="8">巴耶穌 、又稱以 呂馬 、譯之、即有法術者、阻二使徒、欲使方伯不信從。</verse>
				<verse number="9">掃羅 又名 保羅 其時滿受聖靈感動、注目視之、曰、</verse>
				<verse number="10">魔鬼之子乎、爾滿心詭詐奸惡、與眾善為敵、爾擾亂主之正道、至何時為止乎．</verse>
				<verse number="11">今主必懲治爾、爾必瞽．暫不見日光、其人之目、立時昏矇黑暗、遍求人導之行．</verse>
				<verse number="12">方伯見所行之事、因主之道、甚覺詫異、遂信從之。○</verse>
				<verse number="13">保羅 與同人、從 帕弗 行舟、至 旁非利亞 之 別伽 、 約翰 在彼、辭別伊等、歸 耶路撒冷 、</verse>
				<verse number="14">伊等離 別伽 、前行、至 彼西氐 之 安提阿 、安息日、入會堂而坐。</verse>
				<verse number="15">會中讀畢律法、與先知之書、管會堂者、遣人謂之曰、二位兄弟、若有勸民之言、請言之。</verse>
				<verse number="16">保羅 即起立、舉手曰、 以色列 人、與凡敬畏 神之人、請聽、</verse>
				<verse number="17">昔 以色列 民之 神、選我等列祖、及民寄居於 伊及 時、 神救拔之、以一臂之力導之出。</verse>
				<verse number="18">又在曠野撫養之、約有四十年。</verse>
				<verse number="19">滅 迦南 地七族之人民、鬮分其地土、與伊等為業。</verse>
				<verse number="20">後為伊等、設立士師、直至先知 撒母耳 之時、約有四百五十年。</verse>
				<verse number="21">其後、民欲立王、 神即為之設立、 便雅憫 支派中 其士 之子 掃羅 為王、 掃羅 為王四十年。</verse>
				<verse number="22">後又廢 掃羅 、選立 大衛 為伊等之王、稱讚之曰、我得 耶西 之子 大衛 、彼乃合我心者、凡事必遵我旨而行。</verse>
				<verse number="23">在此人之後代中、 神已按其所應許者、為 以色列 人立救主、即耶穌。</verse>
				<verse number="24">耶穌尚未出、 約翰 先以悔改之洗禮、傳於 以色列 民。</verse>
				<verse number="25">約翰 盡其職時、曰、爾等以我為誰、我非基督、有後我而來者、我即為之解鞋帶、亦不堪。</verse>
				<verse number="26">列位兄弟乎、 亞伯拉罕 之子孫、與爾中敬畏 神之人、此救世之道、乃賜與爾等者。</verse>
				<verse number="27">耶路撒冷 之居民、與其官長、因不識基督、不明每安息日所讀眾先知之言、乃定其罪、應騐先知之言。</verse>
				<verse number="28">雖不見其有當死之罪、仍求 彼拉多 殺之。</verse>
				<verse number="29">既應騐經上指其所記之言、即從木上取之下、葬於墳墓中。</verse>
				<verse number="30">神則使其從死中復活、</verse>
				<verse number="31">多日間、為自 加利利 隨之上 耶路撒冷 者所見、此諸人、今在民間、為之作證。</verse>
				<verse number="32">我今報福音與爾、 神所應許列祖之言已應之於我等為子孫者、即使耶穌從死中復活是也。</verse>
				<verse number="33">如聖詩第二篇所載曰、爾乃我子、我今日生爾。</verse>
				<verse number="34">論至 神使其從死中復活、永不歸於朽壞、經上又曰、我必將所許 大衛 永無變更之聖恩、賜與爾。</verse>
				<verse number="35">又一篇曰、爾必不使爾之聖者朽壞、</verse>
				<verse number="36">大衛 遵 神旨意、完畢一生之事、 死而歸於其祖宗、即朽壞矣。</verse>
				<verse number="37">惟 神所復活者、無有朽壞。</verse>
				<verse number="38">列位兄弟乎、爾當知賴此人有赦罪之道、今宣傳與爾。</verse>
				<verse number="39">爾賴 摩西 之律法、所不得赦免之罪、信此人、即皆得赦免矣。</verse>
				<verse number="40">今爾當謹慎、恐先知所言者、臨於爾身．</verse>
				<verse number="41">先知曰、爾等藐忽者、必觀視、驚駭、滅亡、因我當爾之時、將行一事、雖有人告爾、爾亦不信。○</verse>
				<verse number="42">眾出會堂、有人請二使徒、下安息日、再宣此道。</verse>
				<verse number="43">會眾散後、 猶太 人、與虔誠進教之人、多有隨從 保羅 巴拏巴 者、二人又與之講道、勸其恆心倚賴 神之恩。○</verse>
				<verse number="44">至下安息日、合城之人、幾乎皆來聚集、欲聽 神之道。</verse>
				<verse number="45">猶太 人見人如此之多、即滿心嫉妒、辯駁 保羅 所講之道、且辯駁、且毀謗。</verse>
				<verse number="46">保羅 與 巴拏巴 毅然曰、 神之道、先傳與爾、原為當然者、惟因爾棄此道、自以為不堪得永生、我等乃轉向異邦人、</verse>
				<verse number="47">主曾如此命我等曰、我已立爾為異邦人之光、使爾施行拯救、直至地極。</verse>
				<verse number="48">異邦人聞 保羅 所講之言、則喜、讚美主之道、凡主所豫定得永生者、皆信服焉。</verse>
				<verse number="49">於是主之道、傳遍此地、</verse>
				<verse number="50">惟 猶太 人、唆聳敬虔尊貴婦女、與城內有名望者逼迫 保羅 巴拏巴 、逐其出境外。</verse>
				<verse number="51">二人對眾、拂下足塵、前往 以哥念 。</verse>
				<verse number="52">門徒滿心喜樂大被聖靈感動。</verse>
			</chapter>
			<chapter number="14">
				<verse number="1">二使徒在 以哥念 、同入 猶太 人之會堂宣道、 猶太 人與 希利尼 人、信者甚多、</verse>
				<verse number="2">不信之 猶太 人、唆聳異邦人、使其心恨眾兄弟。</verse>
				<verse number="3">二人居彼多日、賴主侃侃宣道、主使之能行異蹟奇事、證其施恩之道。</verse>
				<verse number="4">城內眾人遂分、有附從 猶太 人者、有附從使徒者、</verse>
				<verse number="5">猶太 人與其官長、並異邦人、齊起欲凌辱使徒、以石擊之。</verse>
				<verse number="6">使徒知之、即逃往 呂高尼 之 路司得 特庇 二城、與周圍之地。</verse>
				<verse number="7">在彼宣傳福音。○</verse>
				<verse number="8">路司得 城中、坐一人、生而跛者、兩足無力、從未能行。</verse>
				<verse number="9">彼聽 保羅 宣道、 保羅 注目視之、知其有信心、可得痊愈．</verse>
				<verse number="10">即大聲曰、爾起、兩足卓立其人即躍起而行。</verse>
				<verse number="11">眾見 保羅 所行之事、乃以 呂高尼 方言大聲曰、有神藉人形降臨於我中矣。</verse>
				<verse number="12">眾人即稱 巴拏巴 為 丟斯 、因 保羅 言語領首、遂稱為 希耳米 。</verse>
				<verse number="13">城外 丟斯 廟之祭司、牽牛、持花篐、來至門前、欲偕眾獻祭於二人。</verse>
				<verse number="14">巴拏巴 、 保羅 、二使徒聞之、即裂衣、奔至眾中、呼曰、</verse>
				<verse number="15">列公為何若此行、我等亦人也、性情與爾等相同、我等傳福音與爾、使爾棄此虛妄、歸向創造天地海與其中萬物之永生 神。</verse>
				<verse number="16">神在先世、任憑萬國各從其道．</verse>
				<verse number="17">然為己未嘗不顯明證據、即如常施恩惠、從天降雨、賞賜豐年、使我等飲食飽足、滿心喜樂、</verse>
				<verse number="18">二人言此、僅能止民不祭之．○</verse>
				<verse number="19">其後、有數 猶太 人、從 安提阿 與 以哥念 來、唆眾、用石擊 保羅 、以為擊死、遂曳之至城外。</verse>
				<verse number="20">門徒圍繞之、 保羅 忽起、入城、次日、與 巴拏巴 離彼而往 特庇 。</verse>
				<verse number="21">二人在其城中傳福音、收門徒多人、又返至 路司得 、 以哥念   安提阿 。</verse>
				<verse number="22">堅固門徒之心、勸其恆心信主、又曰、我等欲入 神之國、必須多歷艱難。</verse>
				<verse number="23">二人在各處教會中、選舉長老、祈禱禁食、將伊等交其所信之主。</verse>
				<verse number="24">二人經過 彼西氐 、來至 旁非利亞 。</verse>
				<verse number="25">在 別加 宣道、後至 亞大利 、</verse>
				<verse number="26">從彼乘舟、復返 安提阿 、從前教會將二人交付 神、求 神、施恩使其能行今所已行之事、即在此地。</verse>
				<verse number="27">既至、遂聚集教會之人、叙述 神為其所行之事。又曰、 神為異邦人開信道之門。</verse>
				<verse number="28">二人遂在 安提阿 、偕門徒居處多日。</verse>
			</chapter>
			<chapter number="15">
				<verse number="1">有數人從 猶太 來、向眾兄弟宣講曰、爾等若不遵 摩西 之例、受割禮、則不能得救。</verse>
				<verse number="2">保羅 、 巴拏巴 、與之大相爭、競辨論、眾門徒為此爭端、定意遣 保羅 、 巴拏巴 、與教中數人、上 耶路撒冷 、問使徒與長老。</verse>
				<verse number="3">於是教會送伊等起程、伊等經過 腓尼基 、 撒馬利亞 、隨處傳講異邦人歸主之事、眾兄弟聞之、皆甚喜。</verse>
				<verse number="4">至 耶路撒冷 、教會之人、與使徒、並長老、皆接待之、伊等即叙述 神用己所行之事．</verse>
				<verse number="5">有法利賽教中信主之數人、起立曰、當使異邦人受割禮、命其遵守 摩西 之律法。○</verse>
				<verse number="6">使徒長老集議此事。</verse>
				<verse number="7">眾大爭論、 彼得 起曰、諸兄弟乎爾知、 神昔在我等中選我、宣傳福音於異邦人、使其從我口中、聽道信主。</verse>
				<verse number="8">且鑒察人心之 神、為彼作證、賜聖靈與彼、如賜我等然。</verse>
				<verse number="9">並不分伊等我等、惟使其心因信得潔。</verse>
				<verse number="10">今何試探 神、欲將我列祖與我等所不能負之軛、加於門徒頸項乎。</verse>
				<verse number="11">我等信我眾賴主耶穌基督之恩得救、與彼眾相同。○</verse>
				<verse number="12">眾皆默然、聽 巴拏巴 保羅 叙述 神如何在異邦人中、用伊等施行諸多異蹟奇事。</verse>
				<verse number="13">言畢、 雅各 即曰、眾兄弟乎、請聽我言。</verse>
				<verse number="14">西門 已述 神昔日眷顧異邦人、欲從其中選取民、以尊奉己名。</verse>
				<verse number="15">眾先知之言、皆與此意相符。</verse>
				<verse number="16">先知記曰、此後、我欲旋返、重建 大衛 敗落之家室、其破壞者、我將修造建立。</verse>
				<verse number="17">使 猶太 以外之人、與奉我名之一切異邦人、皆尋求主、此言、乃成就此事之主所言。</verse>
				<verse number="18">凡 神所作者、自太初之時、彼即皆知之。</verse>
				<verse number="19">故按我之意見、從異邦歸附 神者、不可擾之。</verse>
				<verse number="20">但當寄書、命伊等禁戒偶像之污穢、與姦淫、又禁戒食勒死之牲畜與血。</verse>
				<verse number="21">因 摩西 之律法、自古以來、各城有人宣講、每值安息日、在會堂讀之。○</verse>
				<verse number="22">其時、使徒長老、與全教會、決意在教會中選人、遣其與 保羅 巴拏巴 同往 安提阿 、所選者、即稱 巴撒巴 之 猶大 、與 西拉 二人在兄弟中、皆有名望者。</verse>
				<verse number="23">於是以書付之、書內云、使徒、長老、與兄弟、請 安提阿 、 叙利亞 、 基利家 、異邦奉教之眾兄弟安。</verse>
				<verse number="24">我等聞我中有數人出、以言語攪擾爾等、惑亂爾等之心、謂爾等必奉割禮、守 摩西 之律法、其實我等未有此命令。</verse>
				<verse number="25">所以我等同心議定、選擇數人。</verse>
				<verse number="26">遣其偕我等所親愛、為我主耶穌基督名、不顧性命之 巴拏巴 、 保羅 、往就爾。</verse>
				<verse number="27">我等遣 猶大 與 西拉 、亦使其口述書內之言。</verse>
				<verse number="28">蓋聖靈與我等定意、不以何重任、置於爾身、惟有此數端要事。</verse>
				<verse number="29">即禁戒食祭偶像之物、與血、並勒死之牲畜、亦禁戒犯姦淫之事、爾若能自禁不犯、則善矣、願爾平安。○</verse>
				<verse number="30">伊等奉遣、即往 安提阿 、聚集眾人、交付書信。</verse>
				<verse number="31">眾人讀之、因書中安慰之言、甚喜。</verse>
				<verse number="32">猶大 西拉 、亦先知也、即以多言勸勉兄弟、堅固其心、</verse>
				<verse number="33">居多日、兄弟使其平安歸回就遣伊等之人。</verse>
				<verse number="34">惟 西拉 決意居彼。</verse>
				<verse number="35">保羅 巴拏巴 、仍居於 安提阿 、與眾兄弟教訓人、宣講主福音之道。○</verse>
				<verse number="36">過數日、 保羅 謂 巴拏巴 我、曰等前在多城、宣傳主道、今當再往彼處、探望兄弟如何。</verse>
				<verse number="37">巴拏巴 意欲攜稱 馬可 之 約翰 同行。</verse>
				<verse number="38">保羅 因 馬可 前在 旁非利亞 離伊等、不與同往傳教、遂以為不可。</verse>
				<verse number="39">二人為此事爭論、甚至相分、 巴拏巴 攜 馬可 、乘船往 居比路 、</verse>
				<verse number="40">保羅 選 西拉 、亦起行、兄弟為其求主施恩保護。</verse>
				<verse number="41">彼即遍行 叙利亞 、 基利家 、堅固眾教會。</verse>
			</chapter>
			<chapter number="16">
				<verse number="1">保羅 至 特庇 、 路司得 、在彼、有一門徒、名曰 提摩太 、其母乃信主之 猶太 人、其父為 希利尼 人。</verse>
				<verse number="2">路司得 與 以哥念 之兄弟、皆稱讚之。</verse>
				<verse number="3">保羅 欲攜之同往、因居於彼之 猶太 人、遂與之行割禮、蓋 猶太 人皆知其父為 希利尼 人、</verse>
				<verse number="4">於是經行各城、將 耶路撒冷 使徒長老所議定之規條、傳與伊等遵守、</verse>
				<verse number="5">由是各教會信心愈堅、人數逐日加增。○</verse>
				<verse number="6">保羅 與同人、行過 弗呂家 、 加拉太 之地、聖靈禁其往 亞西亞 傳道。</verse>
				<verse number="7">伊等至 每西亞 、欲往 庇推尼 、聖靈亦不許．</verse>
				<verse number="8">經過 每西亞 遂下 特羅亞 。</verse>
				<verse number="9">夜間、 保羅 見異象、有一 馬其頓 人、立而求之、曰、請渡至 馬其頓 、輔助我等、</verse>
				<verse number="10">保羅 見此異象、我等即欲往 馬其頓 、以為主召我等、宣傳福音與其地之人。○</verse>
				<verse number="11">於是乘舟離 特羅亞 、直至 撒摩特喇 次日至 尼亞波利 、</verse>
				<verse number="12">從彼至 腓立比 。 腓立比 乃 馬其頓 東路之第一城、亦 羅馬 之駐防城也、在此城中居數日。</verse>
				<verse number="13">安息日、我等出城、至河邊、在彼、有一祈禱之所、我等即坐、向聚集之婦女宣道。</verse>
				<verse number="14">有一賣紫色衣料之婦、名曰 呂底亞 、乃 推雅推喇 城人、素敬畏 神、彼聽此道、主啟其心、使專誠領會 保羅 所講之言．</verse>
				<verse number="15">彼與其家人、皆領洗、則求我等曰、爾既以我為信主者、即請居我家、於是强我等居於其家。○</verse>
				<verse number="16">一日、我等往祈禱之所、遇一婢女、為邪鬼所附、妄談未來之事、使其主人大得財利。</verse>
				<verse number="17">彼隨 保羅 與我等後、呼曰、此諸人、乃至上 神之僕、來傳救世之道與我等。</verse>
				<verse number="18">婢女如此呼者多日、 保羅 不悅、轉身謂其鬼曰、我奉耶穌基督之名、命爾自彼而出、其鬼即出。○</verse>
				<verse number="19">婢女之主人、見失獲利之望、即執 保羅 與 西拉 、牽往公所見官。</verse>
				<verse number="20">既至官前、曰、此乃 猶太 人、竟敢搔擾我等之城。</verse>
				<verse number="21">宣傳 羅馬 人所不當從不當守之規矩．</verse>
				<verse number="22">眾人擁上而攻之、官府使人剝其衣服、以棍擊之。</verse>
				<verse number="23">既擊多棍、即下之於監、囑禁卒嚴加看守。</verse>
				<verse number="24">禁卒領如此之命、即下伊等於內監、以桎鎖其足。</verse>
				<verse number="25">至夜半、 保羅 與 西拉 、祈禱歌詩、讚美 神、囚犯皆聞之、</verse>
				<verse number="26">忽然地大震、監牢之地基動搖、門一時皆啟、眾囚犯之刑具盡脫．</verse>
				<verse number="27">禁卒驚醒、見監門皆啟、以為囚犯皆已逃走、即拔刀欲自殺、</verse>
				<verse number="28">保羅 大聲呼曰、勿自傷、我等皆在此。</verse>
				<verse number="29">禁卒使人持燈來、即奔入內、戰戰兢兢、俯伏於 保羅 西拉 前。</verse>
				<verse number="30">又引之出、曰、先生、我當何為、乃可得救．</verse>
				<verse number="31">曰、當信主耶穌基督、如是、爾與爾全家、皆必得救。</verse>
				<verse number="32">二人遂將主道、講與彼、及彼之全家。</verse>
				<verse number="33">當夜、即時禁卒洗淨其傷痕、彼及全家之人、遂皆受洗．</verse>
				<verse number="34">於是禁卒領二人至己家、為之備食、彼與全家、因信 神、皆甚歡喜。○</verse>
				<verse number="35">天明、官府遣役來曰、釋此二人。</verse>
				<verse number="36">禁卒即以此言告 保羅 曰、官府遣人來、命釋爾等、今可出監、安然而去。</verse>
				<verse number="37">保羅 曰、我等乃 羅馬 人、彼未定我等之罪、即於眾前責打、下監、今欲私使我等出乎、此誠不可、彼必須親來、領我等出。</verse>
				<verse number="38">差役將此言、回禀官府、官府聞其為 羅馬 人、則懼。</verse>
				<verse number="39">於是來勸解之、領之出、請伊等離其城。</verse>
				<verse number="40">二人出監、至 呂底亞 家、見眾兄弟、安慰之而去。</verse>
			</chapter>
			<chapter number="17">
				<verse number="1">保羅 與 西拉 、經過 暗妃波里 、 亞波羅尼亞 、來至 帖撒羅尼迦 、在彼、有 猶太 人之會堂。</verse>
				<verse number="2">保羅 按其常規入堂、一連三安息日、本聖經與伊等辯論。</verse>
				<verse number="3">講解指證基督當受苦、從死中復活、又曰、我所傳與爾之耶穌、即基督也．</verse>
				<verse number="4">有數 猶太 人、信而附從 保羅   西拉 、又有眾多虔誠之 希利尼 人、尊貴之婦女亦不少。</verse>
				<verse number="5">惟不信之 猶太 人、心中嫉妬、招聚市井匪類、成群、聳動合城之人、闖入 耶孫 家、欲牽出 保羅 西拉 、交與眾民。</verse>
				<verse number="6">不遇、伊等即牽 耶孫 與數兄弟、送於地方官、呼曰、彼擾亂天下者、亦來至此矣。</verse>
				<verse number="7">耶孫 留之、此輩皆違逆該撒之命、言有他王、即耶穌也。</verse>
				<verse number="8">猶太 人言此、即聳動眾人與地方官、</verse>
				<verse number="9">官取 耶孫 與其餘之人之保狀、遂釋之。○</verse>
				<verse number="10">眾兄弟即於夜間、送 保羅 與 西拉 往 庇哩亞 、二人既至、即入 猶太 人會堂。</verse>
				<verse number="11">此地之人、比 帖撒羅尼迦 之人、性情良善、甚願受教、日考聖經、欲知此道是否。</verse>
				<verse number="12">因此、伊等有多人信從、內中 希利尼 尊貴之婦女、與男子不少。</verse>
				<verse number="13">但 帖撒羅尼迦 之 猶太 人、聞 保羅 在 庇哩亞 傳 神之道、遂又往彼、聳動眾民。</verse>
				<verse number="14">眾兄弟即使 保羅 往海邊、 西拉 與 提摩太 仍居於 庇哩亞 。</verse>
				<verse number="15">送 保羅 之人、帶之至 雅典 、 保羅 命其召 西拉 提摩太 速至、彼遂受命而返。○</verse>
				<verse number="16">保羅 在 雅典 俟 西拉 提摩太 、見合城之人、皆事奉偶像、心中憂急。</verse>
				<verse number="17">在會堂、與 猶太 人並虔誠之 希利尼 人辯論、每日遇人於市、亦是如此。</verse>
				<verse number="18">彼時、有 以彼古羅 、 斯多亞 、兩門之士人、與之辯論、有曰、此胡言亂語者、欲何言乎、其曰、彼似傳他國鬼神者、伊等此言、乃為 保羅 向其傳耶穌與復活之道也。</verse>
				<verse number="19">眾人援之、引至 亞略巴古 、曰、爾所講之新道、我等亦可知之乎。</verse>
				<verse number="20">因爾有異聞、傳入我耳、我欲知為何意。</verse>
				<verse number="21">雅典 人、與居彼之客旅、皆不務他事、惟傳講新聞而已。</verse>
				<verse number="22">保羅 立於 亞略巴古 中、曰、 雅典 人、我見爾凡事敬畏鬼神太過矣。</verse>
				<verse number="23">我適從城中經過、觀爾所敬拜者、遇一壇、壇上雕刻未識之神數字、爾所未識而拜之神、我今告爾。</verse>
				<verse number="24">創造宇宙、與其中萬物之 神、既為天地之主、必不居人手所造之殿。</verse>
				<verse number="25">亦無所缺欠、不用人手服事、反將生命、氣息、萬物、賜與萬人。</verse>
				<verse number="26">彼造世上萬族之人、使其皆從一胍而出、居於遍地、豫定其年限、與其所居之疆界。</verse>
				<verse number="27">欲使人尋求主、或可揣摩而得之、其實主離我各人不遠。</verse>
				<verse number="28">我等生活、動靜、存留、皆賴之、如爾中作詩者有云、我等為其所生。</verse>
				<verse number="29">我等既為 神所生、則不當以為 神之體、似人用工巧技能所鑄造雕刻之金銀石矣。</verse>
				<verse number="30">世人蒙昧無知之時、 神並不追究、今命各處之人、皆當悔改。</verse>
				<verse number="31">蓋 神已定日期、將用所立之人、按公義審判天下、且使其從死中復活為證據、使萬人可信。○</verse>
				<verse number="32">雅典 眾人、聞從死中復活之言、有譏笑者、又有人曰、我等願再聽爾言此。</verse>
				<verse number="33">於是 保羅 離之去。</verse>
				<verse number="34">有數人親近之信主、其中有 亞略巴古 之官 丟尼修 、並一婦人、名曰 大馬哩 者、又有數人同信從之。</verse>
			</chapter>
			<chapter number="18">
				<verse number="1">此後、 保羅 離 雅典 而往 哥林多 。</verse>
				<verse number="2">在彼、遇一 猶太 人、名 亞居拉 、生於 本都 、因 革老丟 命 猶太 人皆離 羅馬 城、故偕妻 百基拉 、方自 以大利 來、 保羅 投之。</verse>
				<verse number="3">因與其同藝、遂居於其家、相與合作、伊等皆製帳幕為業。</verse>
				<verse number="4">每逢安息日、 保羅 在會堂講道、勸 猶太 人與 希利尼 人．○</verse>
				<verse number="5">西拉 與 提摩太 、自 馬其頓 至 保羅 心甚迫切、向 猶太 人見證耶穌為基督。</verse>
				<verse number="6">猶太 人與之為敵、且出毀謗之言、 保羅 拂衣謂之曰、爾等沉淪、罪皆歸於爾首、與我無干、 此後、我將傳道於異邦人矣。</verse>
				<verse number="7">保羅 即離會堂、至一人家中、其人名 猶士都 、乃敬畏 神者、其家附近會堂。</verse>
				<verse number="8">管會堂者 革哩士布 、與其全家、皆信主、又有眾 哥林多 人聽道、信從受洗。</verse>
				<verse number="9">夜間、主於異象中諭 保羅 曰、勿懼、但傳道、勿緘口、</verse>
				<verse number="10">我必佑爾、決無人舉手以害爾、蓋在此城中、我有多民也。</verse>
				<verse number="11">保羅 居彼、一年有六月、以 神之道訓人．○</verse>
				<verse number="12">至 迦流 為 亞該亞 方伯時 猶太 人齊心攻 保羅 、拽之至方伯堂前。</verse>
				<verse number="13">曰、此人勸眾違律以事神．</verse>
				<verse number="14">保羅 方欲啟口 迦流 謂 猶太 人曰、爾 猶太 人、若為不義與奸惡之事、我當審問之。</verse>
				<verse number="15">若辯論言語名字、及爾等之律法爭論、爾等自理之、如此之事、我不審問。</verse>
				<verse number="16">即逐其出公堂。</verse>
				<verse number="17">眾 希利尼 人、遂執管會堂之 所提尼 、在堂前扑之、此事 迦流 皆不管、○</verse>
				<verse number="18">保羅 又居多日、辭別兄弟、乘船而往 叙利亞 、 百基拉 、 亞居拉 、與之同行、 保羅 因曾許願、即在 堅革哩 薙髮。</verse>
				<verse number="19">至 以弗所 、遂離二人、自入會堂、與 猶太 人辯論。</verse>
				<verse number="20">彼處之人、請其多居數日、 保羅 不允。</verse>
				<verse number="21">辭之曰、節期將至、我必上 耶路撒冷 守節、 神若許我、我仍欲旋返見爾、乃舟行離 以弗所 、</verse>
				<verse number="22">至 該撒利亞 、則上 耶路撒冷 、問教會安、後又往 安提阿 。</verse>
				<verse number="23">在彼、既居多日、又行、以次經過 加拉太 、 弗呂家 地、堅固眾門徒之心。○</verse>
				<verse number="24">有一 猶太 人、名曰 亞波羅 、來至 以弗所 、彼生於 亞力山太 、極有口才、甚能講解聖經。</verse>
				<verse number="25">彼已學主之道、心中甚熱、將主耶穌之事、詳細講論教訓人、但止知 約翰 之洗禮而已。</verse>
				<verse number="26">彼在會堂、侃侃講論、 亞居拉 、 百基拉 聞之、請其來以 神之道、為之解說、更加詳細。</verse>
				<verse number="27">亞波羅 欲往 亞該亞 、眾兄弟即寄書請門徒接待之、既至、大有益於蒙恩信主之人。</verse>
				<verse number="28">蓋彼於眾前、以大能辨折 猶太 人、引聖經證明耶穌為基督。</verse>
			</chapter>
			<chapter number="19">
				<verse number="1">亞波羅 在 哥林多 時、 保羅 經過上邊一帶之地、來至 以弗所 、在彼遇數門徒、</verse>
				<verse number="2">問之曰、爾等信時、受聖靈否、答曰、我等未聞有聖靈也。</verse>
				<verse number="3">保羅 又問之曰、如此、爾所受者何洗乎、答曰、 約翰 之洗。</verse>
				<verse number="4">保羅 曰、 約翰 施悔改之洗、勸民信其後己而來者、即基督耶穌也。</verse>
				<verse number="5">伊等聞此言、則因 主耶穌之名受洗。</verse>
				<verse number="6">保羅 按手於其上、聖靈臨之、伊等遂言他國之方言、又言未來之事。</verse>
				<verse number="7">受洗者共十二人。○</verse>
				<verse number="8">保羅 入會堂、侃侃而言、三月、辯論 神國之道、勸人信從。</verse>
				<verse number="9">後有人心硬不信、在眾前毀謗此道、 保羅 遂離伊等、亦使門徒離之、在 推喇奴 之書院、日日辯論。</verse>
				<verse number="10">如此二年、凡居於 亞西亞 者、無論 猶太 人、 希利尼 人、皆得聞主耶穌之道、</verse>
				<verse number="11">神藉 保羅 之手、多行罕有之奇事。</verse>
				<verse number="12">甚至有人從 保羅 之身、取巾、或襜衣、加於病者之身、病即退、邪鬼亦從所附者之身而出。</verse>
				<verse number="13">其時、有游行各處、念咒治鬼之數 猶太 人、向為邪鬼所附者、稱主耶穌之名曰、我奉 保羅 所傳耶穌之名為咒、命爾出。</verse>
				<verse number="14">行此事者、有 猶太 祭司長 士基瓦 之七子。</verse>
				<verse number="15">邪鬼答曰、耶穌我知之、 保羅 我亦知之、爾為誰乎。</verse>
				<verse number="16">邪鬼所附之人、即躍上伊等之身、勝而制服之、致伊等赤身受傷、由室內逃去。</verse>
				<verse number="17">居於 以弗所 之 猶太 人、與 希利尼 人、皆知此事、無不恐懼、乃稱主耶穌之名為大。</verse>
				<verse number="18">多有信者來認己罪、自訴其所行之事。</verse>
				<verse number="19">亦有素行邪術者多人、自集其書、焚於眾前、書價約值五萬金。</verse>
				<verse number="20">主道興盛、有如此者。○</verse>
				<verse number="21">此事已畢、 保羅 定意經過 馬其頓 、 亞該亞 、往 耶路撒冷 。又曰、我至 耶路撒冷 後、須往 羅馬 。</verse>
				<verse number="22">乃從事彼之門徒中、遣 提摩太   以拉都 二門徒、往 馬其頓 、而己仍於 亞西亞 暫居。○</verse>
				<verse number="23">其時、因此道、大有擾亂。</verse>
				<verse number="24">有一銀匠、名曰 底米丟 、以製造 亞底米 神之銀龕為業、彼使其同藝者、得利不少。</verse>
				<verse number="25">彼集其同藝者、並在此行作工者、曰、眾位皆知我等藉此藝以得利。</verse>
				<verse number="26">此 保羅 、非但在 以弗所 城、亦幾乎在 亞西亞 全地、引誘迷惑多人、言人手所作者、非神也、此乃爾等所見所聞者。</verse>
				<verse number="27">如此、不獨我等之事業、難保不被人藐視、即大女神 亞底米 之廟、亦將為人所輕忽、雖 亞西亞 全地、以及天下、皆供奉之、其威嚴必將消滅矣。</verse>
				<verse number="28">眾人聞之、大怒、呼曰、大哉、 以弗所 人所敬奉之 亞底米 也。</verse>
				<verse number="29">合城之人、皆擾亂、執 保羅 同行之 馬其頓 人 該猶 與 亞哩達古 、齊心擁至戲園中。</verse>
				<verse number="30">保羅 欲入見百姓、門徒阻之。</verse>
				<verse number="31">又有 亞西亞 首領數人、乃 保羅 之友、遣人勸其勿冒險而入戲園。</verse>
				<verse number="32">聚會之人紛亂、喧呼不一、大半不知為何聚會也。</verse>
				<verse number="33">有人將 亞力山大 、從眾中拽出、 猶太 人在後推之、 亞力山大 遂搖手、欲向民眾分訴。</verse>
				<verse number="34">眾知其為 猶太 人、即同聲呼曰、大哉、 以弗所 人所敬奉之 亞底米 也、如此、約有一時之久。</verse>
				<verse number="35">有一文官來、撫眾、曰、 以弗所 人乎、誰不知 以弗所 城、皆敬奉大女神 亞底米 、與從 丟斯 所降之像乎。</verse>
				<verse number="36">此事既不能駁、爾等即當安靜、勿造次。</verse>
				<verse number="37">此人未盜廟宇之物、亦未謗讟爾所敬奉之女神、爾等拽之至此。</verse>
				<verse number="38">若 底米丟 與隨從彼之同藝者、有控告人之事、自有放告日期、亦有方伯、彼此可呈訴。</verse>
				<verse number="39">爾等若問他事、即可按律法聚集斷定。</verse>
				<verse number="40">我等既無言解此聚集之緣由、難免為今日之擾亂被察問。</verse>
				<verse number="41">言畢、即使眾人散去。</verse>
			</chapter>
			<chapter number="20">
				<verse number="1">亂定之後、 保羅 召門徒來、言別、而往 馬其頓 、</verse>
				<verse number="2">經過彼處一帶之地、以多言勸勉門徒、後至 希臘 。</verse>
				<verse number="3">居三月、將欲乘舟往 叙利亞 、 猶太 人設計欲害之、彼即定意從 馬其頓 而歸。</verse>
				<verse number="4">有 庇哩亞 人 所巴特 、 帖撒羅尼迦 人 亞哩達古 、 西金都 、 特庇 人 迦猶 、及 提摩太 、又有 亞西亞 人 推基古 、 特羅非摩 、偕其同往 亞西亞 。</verse>
				<verse number="5">此諸人先行、在 特羅亞 俟我等。</verse>
				<verse number="6">既過除酵節、我等從 腓立比 舟行、五日、至 特羅亞 、與伊等相會、居彼七日。○</verse>
				<verse number="7">七日之首日、門徒聚集擘餅、 保羅 將於次日啟行、乃與之講道、講論久之、至夜半。</verse>
				<verse number="8">伊等聚集之樓、設有多燈。</verse>
				<verse number="9">有一少年、名 猶推古 、坐於窗上、倦而熟睡、 保羅 講論已久、少年因睡、竟自三層樓墜下、有人往扶之、見其已死。</verse>
				<verse number="10">保羅 下樓、伏於其身、抱之、謂眾曰、勿慌、其靈魂尚在於身。</verse>
				<verse number="11">保羅 又上樓、擘餅而食、談論之久、至天明、遂行。</verse>
				<verse number="12">眾人將救活之少年攜歸、心甚安慰。○</verse>
				<verse number="13">我等先登舟、航至 亞朔 、欲於彼接 保羅 、此乃 保羅 所命者、 保羅 自欲步行往彼、</verse>
				<verse number="14">保羅 至 亞朔 、與我等相會、我等接之登舟、遂往 米推利尼 。</verse>
				<verse number="15">自彼舟行、次日至 基阿 之對面、又次日至 撒摩 、泊於 多基臉 、又次日至 米利都 。</verse>
				<verse number="16">蓋 保羅 決意行過 以弗所 、以免淹留於 亞西亞 、其心焦急、欲於五旬節前、或能至 耶路撒冷 。○</verse>
				<verse number="17">保羅 從 米利都 遣人至 以弗所 、請教會之長老來。</verse>
				<verse number="18">長老既至、 保羅 即謂之曰、我從初至 亞西亞 之日、以至於今、在爾中、始終為人如何。</verse>
				<verse number="19">我事主極卑遜、流淚甚多、又因 猶太 人謀害、多歷艱難、此皆為爾眾所知。</verse>
				<verse number="20">凡與爾有益者、我一無所隱、或在眾前、或在各家、我皆指示爾、教訓爾。</verse>
				<verse number="21">勸勉 猶太 人、 希利尼 人、悔改歸向 神、信服我主耶穌基督。</verse>
				<verse number="22">今我心有拘繫、不得不往 耶路撒冷 、不知在彼所遇何事。</verse>
				<verse number="23">惟知聖靈在各城示我云、必有縲絏並多難俟我．</verse>
				<verse number="24">但此事我全不在意、亦不重視我之性命、惟思歡喜行畢我所當行之程、盡主耶穌所託我之職、證明 神賜恩之福音。</verse>
				<verse number="25">我素在爾中往來、宣傳 神國之道、今我知爾皆不得再見我面。</verse>
				<verse number="26">故我今日、向爾作證、爾中無論何人沉淪、罪不在於我身。</verse>
				<verse number="27">因 神之旨意、我無一隱藏、不傳與爾等。</verse>
				<verse number="28">聖靈立爾為全群之監督、爾即當為己謹慎、亦當為此全群謹慎、牧養 神之教會、即彼以己血所救贖者。</verse>
				<verse number="29">我知我去之後、必有兇暴豺狼入爾中、殘害羊群。</verse>
				<verse number="30">即爾中、亦必有人起、而出背道之言、引誘門徒、隨從伊等。</verse>
				<verse number="31">所以爾當警醒、須念我三年之久、晝夜不息、流淚勸勉爾等各人。</verse>
				<verse number="32">兄弟乎、我今將爾等交付 神、願 神以己有恩惠之道、保守爾等、 神能建立爾等之德行、使爾等與眾聖徒同得基業、</verse>
				<verse number="33">我並未貪爾中一人之金銀衣服。</verse>
				<verse number="34">我之兩手、常供我與同人之需、此乃爾所知者。</verse>
				<verse number="35">我凡事為模範以訓爾、當如此勤勞、濟助無力之人、又當憶主耶穌之言曰、施比受更為有福。○</verse>
				<verse number="36">保羅 言畢、即跪而同眾祈禱。</verse>
				<verse number="37">眾人痛哭、抱 保羅 之頸、與之接吻。</verse>
				<verse number="38">因其有不能再見我面之語、甚憂、於是送其登舟而去。</verse>
			</chapter>
			<chapter number="21">
				<verse number="1">我等離眾、乘舟直行至 哥士 、次日至 羅底 、從彼又至 帕大喇 。</verse>
				<verse number="2">遇一往 腓尼基 之舟、即登之而行。</verse>
				<verse number="3">望見 居比路 、遂從南行過、航至 叙利亞 、在 推羅 上岸、因舟欲於彼卸貨也。</verse>
				<verse number="4">尋見門徒、遂居於彼七日、門徒被聖靈感動、勸 保羅 勿上 耶路撒冷 ．</verse>
				<verse number="5">過數日、我等起行、眾門徒偕其妻及子女、送我等至城外、我等皆跪於海岸祈禱。</verse>
				<verse number="6">從此言別、我等登舟、伊等歸家。○</verse>
				<verse number="7">從 推羅 行至 多利買 、水路盡矣、乃問彼處兄弟安、與彼同居一日。</verse>
				<verse number="8">次日、 保羅 與我等從者同行、至 該撒利亞 、入傳道之 腓力 家、與彼同居、彼乃七執事中之一。</verse>
				<verse number="9">彼有四女、皆處子也、能言未來之事。</verse>
				<verse number="10">我等居彼多日、有一先知、名曰 亞迦佈 、從 猶太 來。</verse>
				<verse number="11">至我等中、即取 保羅 之帶、縛己手足、曰、聖靈云 猶太 人在 耶路撒冷 、將如是縛此帶之主人、交於異邦人之手。</verse>
				<verse number="12">我等與其地之人、聞此言、皆勸 保羅 勿上 耶路撒冷 、</verse>
				<verse number="13">保羅 答曰、爾為何如此痛哭、使我心中憂傷乎、我為主耶穌之名、不但為人所縛、即死於 耶路撒冷 、亦所願也。</verse>
				<verse number="14">我等見 保羅 不受勸、則止、惟曰、願主旨成就而已。○</verse>
				<verse number="15">此數日後、我等收拾行李、上 耶路撒冷 。</verse>
				<verse number="16">與我等同行者、有 該撒利亞 數門徒、攜一老門徒 居比路 人 拏孫 共往、欲我等寓居其 耶路撒冷 之室。○</verse>
				<verse number="17">至 耶路撒冷 、兄弟歡喜接待我等。</verse>
				<verse number="18">次日、 保羅 偕我等往見 雅各 、眾長老皆集。</verse>
				<verse number="19">保羅 問伊等安、即將 神用其傳教、在異邦人中、所行之事、一一叙述。</verse>
				<verse number="20">眾人聞之、即讚美主、謂 保羅 曰、兄弟、爾見 猶太 信主者、有數萬人、皆熱心遵守律法。</verse>
				<verse number="21">伊等聞人言、爾教訓散居於異邦之 猶太 人．違背 摩西 、命之云、勿與子行割禮、勿遵守舊例。</verse>
				<verse number="22">眾門徒聞爾來、必聚集、將如何行乎．</verse>
				<verse number="23">爾當按我等之言而行、我等在此有四人、曾經許願。</verse>
				<verse number="24">爾攜之去、與之同行潔禮、為之捐費、使得薙髮、如此、眾人即可知前所聞爾之事、皆虛、並可知爾亦自遵律法而行也。</verse>
				<verse number="25">至於信主之異邦人、我等已經擬定、寄書使其不必遵守如此之例、惟當自戒祭偶像之物、與血、並勒死之牲畜、及姦淫之事。</verse>
				<verse number="26">保羅 攜彼四人、與之同行潔禮、次日入聖殿、禀報潔淨之期、何時滿足、可為伊等各人獻祭。○</verse>
				<verse number="27">七日將盡、有從 亞西亞 來之 猶太 人、見 保羅 在聖殿、即唆聳眾人、下手執之、</verse>
				<verse number="28">呼曰、 以色列 人來助、此人即徧處傳教、毀謗我民與律法、並此聖地者、且引 希利尼 人入聖殿、污穢此聖所．</verse>
				<verse number="29">伊等此言、乃因前見 以弗所 人 特羅非摩 、同 保羅 在城內、以為 保羅 引之入聖殿也。</verse>
				<verse number="30">合城皆震動、民皆奔集、執 保羅 、牽之出聖殿、殿門立閉。</verse>
				<verse number="31">眾方欲殺 保羅 有人報與營中之千夫長曰、 耶路撒冷 、合城擾亂矣。</verse>
				<verse number="32">千夫長即帶百夫長數人、與兵卒奔至眾中、眾見千夫長與兵卒、遂不再扑 保羅 。</verse>
				<verse number="33">千夫長進前取 保羅 、命用二鐵鍊鎖之、又問其為何人、所行何事．</verse>
				<verse number="34">眾人喧呼不一、千夫長因如此亂、不得實情、乃命人帶至營中。</verse>
				<verse number="35">至階、因眾擠擁、勢甚兇猛、兵卒將 保羅 舁入。</verse>
				<verse number="36">眾隨後呼曰、除滅之。○</verse>
				<verse number="37">將入營、 保羅 謂千夫長曰、我有一言告爾、可乎、曰、爾識 希利尼 言乎。</verse>
				<verse number="38">爾莫非昔日作亂、領四千兇徒往曠野之 伊及 人乎。</verse>
				<verse number="39">保羅 曰、我本 猶太 人、生於 基利家 之 大數 、非無名小邑之人、求爾準我與百姓言。</verse>
				<verse number="40">千夫長允準、 保羅 即立於階上、向百姓搖手、百姓皆靜默無聲、 保羅 乃以 希百來 方言與之言。</verse>
			</chapter>
			<chapter number="22">
				<verse number="1">保羅 曰、列位父兄、我今在爾前、為己分辨、請聽我言。</verse>
				<verse number="2">眾聞其言 希百來 言、更加靜默。</verse>
				<verse number="3">保羅 即曰、我為 猶太 人、生於 基利家 之 大數 、在此 耶路撒冷 城中、 迦馬列 門下受業、詳習我祖宗之律法、且熱心事奉 神、如今日爾眾然。</verse>
				<verse number="4">我亦曾逼迫奉此道之人、直至死地、無論男女、皆拘鎖收之於監。</verse>
				<verse number="5">此乃大祭司與眾長老、皆可作證者、我又領其寄與兄弟之書、往 大馬色 、欲將在彼奉此道者拘鎖、解至 耶路撒冷 受刑。</verse>
				<verse number="6">我將至 大馬色 、正行之時、約計日中忽從天有大光、環照於我．</verse>
				<verse number="7">我即仆地、聞有聲謂我曰、 掃羅 、 掃羅 、爾為何逼迫我。</verse>
				<verse number="8">我曰、主、爾為誰、曰、我即爾所逼迫之 拏撒勒 人耶穌。</verse>
				<verse number="9">與我同行之人、見其光、甚驚駭、但未聞向我言者之聲。</verse>
				<verse number="10">我曰、主、欲我何為、主曰、起、入 大馬色 城、在彼、必有人將所預定使爾行者示爾。</verse>
				<verse number="11">我因其光之榮耀、目不能見、與我同行之人、攜我之手、導我入 大馬色 。</verse>
				<verse number="12">在彼有一人、名曰 亞拏尼亞 、乃虔誠遵守律法者、為一切同城之 猶太 人所稱讚。</verse>
				<verse number="13">彼來見我、立而言曰、兄弟 掃羅 、爾可復見、我即時見彼。</verse>
				<verse number="14">彼又曰、我列祖之 神、已選爾、使爾知主之旨意、得見彼義人、聽其口中所言。</verse>
				<verse number="15">蓋爾必將所見所聞之事、在萬人前、為之作證。</verse>
				<verse number="16">今爾為何遲緩乎、起、祈禱主名領洗、洗去爾之罪。</verse>
				<verse number="17">後我返至 耶路撒冷 、在聖殿中、祈禱之時、魂游象外。</verse>
				<verse number="18">見主謂我曰、爾速離 耶路撒冷 、勿遲、蓋此地之人、不納爾為我作證之言．</verse>
				<verse number="19">我曰、主、伊等知我從前將信爾之人收監、又在各會堂鞭扑。</verse>
				<verse number="20">且為爾作證之 司提反 、被殺害之時、我立於側、喜其死、而守殺彼者之衣服。</verse>
				<verse number="21">主謂我曰、爾行矣、我將遣爾遠往異邦也．○</verse>
				<verse number="22">眾聞 保羅 講至此一言、即呼曰、從世上除滅此人、不當容其生。</verse>
				<verse number="23">眾人喧呼、脫衣、將塵土揚於空中。</verse>
				<verse number="24">千夫長即命帶 保羅 入營、言當以鞭拷問之、因欲知眾如此向 保羅 喧呼何故。</verse>
				<verse number="25">方以皮帶縛之、 保羅 問旁立之百夫長曰、人為 羅馬 人、又未定罪、即鞭扑之、可乎。</verse>
				<verse number="26">百夫長聞此言、往告千夫長日、爾所欲為、須當謹慎、此乃 羅馬 人也。</verse>
				<verse number="27">千夫長即來問 保羅 曰、爾告我、爾為 羅馬 人乎。 保羅 曰、然。</verse>
				<verse number="28">千夫長曰、我得入 羅馬 民籍乃用多銀以捐者。 保羅 曰、我生即是也。</verse>
				<verse number="29">於是欲拷問 保羅 者、皆離之而去、千夫長知其為 羅馬 人、因曾縛之、甚懼。○</verse>
				<verse number="30">次日、千夫長欲知 猶太 人訟 保羅 之實情、遂解其縛、命眾祭司長與公會之人至、乃提出 保羅 、使其立於眾前。</verse>
			</chapter>
			<chapter number="23">
				<verse number="1">保羅 注目視公會之人曰、列位兄長、我素來凡事憑良心奉事 神、直至於今．</verse>
				<verse number="2">大祭司 亞拏尼亞 、即命左右侍立者擊其口。</verse>
				<verse number="3">保羅 曰、爾乃粉飾之墻、 神將擊爾、爾坐堂、當按律法審問我、爾竟違背律法、命人擊我乎。</verse>
				<verse number="4">立於左右者曰、爾敢辱詈 神之大祭司乎。</verse>
				<verse number="5">保羅 曰、兄長、我不知其為大祭司、經曰、不可毀謗民之官長。</verse>
				<verse number="6">保羅 知公會半為撒都該人、半為法利賽人、即於會中大聲曰、列位兄長、我乃法利賽人、亦為法利賽人之子、我今受審判、乃為望死人復活也。</verse>
				<verse number="7">言此、法利賽人、撒都該人、遂彼此爭論、會中眾人分為兩歧。</verse>
				<verse number="8">蓋撒都該人、常言無復活、無天使、無鬼魂、法利賽人、則言皆有之。</verse>
				<verse number="9">眾大喧呼、法利賽教之士人、起而爭辨曰、我等見此人無罪、若有鬼魂、或天使、向之言語、我等則不可違逆 神。</verse>
				<verse number="10">彼時、大相爭論、千夫長恐 保羅 被伊等分裂、命兵卒下、將其從眾中奪出、帶入營內。○</verse>
				<verse number="11">當夜、主立於 保羅 前、曰、 保羅 、安爾心、爾在 耶路撒冷 、為我作證、亦必如此在 羅馬 為我作證。○</verse>
				<verse number="12">至天明、有 猶太 人同謀、起誓曰、若不先殺 保羅 、我等不飲不食。</verse>
				<verse number="13">同起誓者、有四十餘人。</verse>
				<verse number="14">伊等來見眾祭司長、與長老、曰、我等已起誓云、若不先殺 保羅 、不飲不食。</verse>
				<verse number="15">今求爾與公會、請千夫長、明日帶之至爾中、佯欲詳察其情、我等已豫備、趁其未至之先往殺之。</verse>
				<verse number="16">保羅 有一甥、聞其謀、入營告 保羅 。</verse>
				<verse number="17">保羅 請一百夫長至、曰、爾領此少者、往見千夫長、彼有言禀告之。</verse>
				<verse number="18">百夫長即引其往見千夫長曰、被囚之 保羅 請我、求我引此少者見爾、彼有言告爾也。</verse>
				<verse number="19">千夫長執其手、攜至僻處問之曰、爾有何言告我．</verse>
				<verse number="20">對曰。 猶太 人已議定、請爾明日帶 保羅 至公會、佯欲詳察其情。</verse>
				<verse number="21">求爾勿從之、蓋有四十餘人、伏於路、曾起誓云、若不先殺 保羅 、不飲不食、今已豫備、惟俟爾允準。</verse>
				<verse number="22">千夫長遣少者返、戒之曰、爾以此事告我、切勿使人知。</verse>
				<verse number="23">千夫長遂召二百夫長至、曰、備步兵二百、馬兵七十、持槍者二百、今夜亥初、往 該撒利亞 。</verse>
				<verse number="24">又備牲畜、使 保羅 騎之、護送至方伯 腓力斯 所。</verse>
				<verse number="25">千夫長又寫一書、其略曰、</verse>
				<verse number="26">革老丟 、 呂西亞 、請方伯大人 腓力斯 安。</verse>
				<verse number="27">此人為 猶太 人所執、將殺之、我一聞其為 羅馬 人、即率兵救出。</verse>
				<verse number="28">我欲知 猶太 人訟彼之由、即帶至伊等之公會。</verse>
				<verse number="29">在彼得知伊等所訟、但為伊等因律法而生之辨論、並無當死當縛之罪。</verse>
				<verse number="30">且有人告我曰、 猶太 人定計欲害之、我即解之於爾、又命訟之者、以訟彼之言、在爾前申訴、願爾平安。○</verse>
				<verse number="31">兵卒奉命、即於夜間、將 保羅 送至 安提帕底 。</verse>
				<verse number="32">次日、讓馬兵護送、其餘皆歸營。</verse>
				<verse number="33">馬兵至 該撒利亞 、呈書於方伯、使 保羅 立其前。</verse>
				<verse number="34">方伯見書、問 保羅 為何省人、知彼為 基利家 人。</verse>
				<verse number="35">因曰、俟訟爾者至、我則詳審爾、遂命人守之於 希律 署中。</verse>
			</chapter>
			<chapter number="24">
				<verse number="1">過五日、大祭司 亞拏尼亞 、同數長老、與一辯士 帖土羅 、下來、在方伯前控 保羅 。</verse>
				<verse number="2">方伯將 保羅 提至、 帖土羅 即訟之曰、 腓力斯 大人、我等賴爾、得享太平、且此一國、皆賴爾之先見、多興利益。</verse>
				<verse number="3">我等隨時隨地、感激不盡。</verse>
				<verse number="4">今我不敢遲誤爾工、但求寬容、聽我數語。</verse>
				<verse number="5">我等視此人、如瘟疫然、攪亂普天下之 猶太 人、且為 拏撒勒 教黨首領之一。</verse>
				<verse number="6">又敢污穢聖殿、我等執之、欲按我等之律法審辦。</verse>
				<verse number="7">不料千夫長 呂西亞 來、甚强橫、從我等手中、將其奪去。</verse>
				<verse number="8">命訟之者來爾前、爾審問之、即可知我等訟彼一切之由矣。</verse>
				<verse number="9">眾 猶太 人、皆附從之、曰、此事固如此也。○</verse>
				<verse number="10">方伯以首示意、使 保羅 言、 保羅 即曰、我知爾治理此國之事、多年矣、我甚喜為己分訴。</verse>
				<verse number="11">爾察問之、即可知、自我上 耶路撒冷 崇拜、至於今、不過十有二日。</verse>
				<verse number="12">伊等並未見我在聖殿、或會堂、或在城內、與人辯論、攪亂百姓。</verse>
				<verse number="13">今伊等所訟我之事。伊等並無憑據。</verse>
				<verse number="14">惟有一事、我在爾前承認、伊等以為異端之道、我正按此道、事奉我祖之 神、又信服律法、與先知所記一切之言。</verse>
				<verse number="15">且盼望 神使死人無論善惡、皆復活、與伊等所盼望者相同。</verse>
				<verse number="16">我因此自勵、對 神、對世人、常存無虧之良心。</verse>
				<verse number="17">我在外多年、今歸、攜帶捐貲、欲賙濟本國之貧民、亦欲獻祭。</verse>
				<verse number="18">我在聖殿、行畢潔淨之禮、有自 亞西亞 來之 猶太 數人、見我、我並無招集多人、亦無生亂、</verse>
				<verse number="19">伊等若有訟我之言、即當至爾前訟我。</verse>
				<verse number="20">不然、此諸人若見我立於公會之時、有何不法、亦可言明。</verse>
				<verse number="21">即或有之、亦惟一言、即我立於公會中大聲云、我因信死人復活、今日被爾審問。○</verse>
				<verse number="22">腓力斯 本詳明此道者、聞此言、則延緩之、曰、且俟千夫長 呂西亞 下來、我再徹究爾等之事。</verse>
				<verse number="23">遂命一百夫長守 保羅 、且寬容之、有友來探望供給之、亦不禁止。○</verse>
				<verse number="24">過數日、 腓力斯 與其夫人 猶太 之女 土西拉 至、 腓力斯 召 保羅 來、聽其講論信基督之道。</verse>
				<verse number="25">保羅 講論公義、節制、與將來之審判、 腓力斯 甚懼、曰、爾可暫去、俟我得便、再召爾來。</verse>
				<verse number="26">腓力斯 亦望 保羅 饋其金、求其釋放、故屢召之來、與之談論。</verse>
				<verse number="27">過二年、 波求非斯都 、接 腓力斯 之任、 腓力斯 欲狥 猶太 人之情、乃留 保羅 於監。</verse>
			</chapter>
			<chapter number="25">
				<verse number="1">非斯都 到任、過三日、即從 該撒利亞 、上 耶路撒冷 。</verse>
				<verse number="2">大祭司與 猶太 之尊貴者、在其前控告 保羅 、請其辦理。</verse>
				<verse number="3">求其情、將 保羅 解往 耶路撒冷 、伊等欲伏於路、殺害 保羅 、</verse>
				<verse number="4">非斯都 答曰、當留 保羅 於 該撒利亞 我亦將速返。</verse>
				<verse number="5">又曰、爾中有權者、可偕我行、其人若有不法之事、即可訟之。○</verse>
				<verse number="6">非斯都 居十餘日、返至 該撒利亞 、次日坐堂、命人提 保羅 來。</verse>
				<verse number="7">保羅 既至、從 耶路撒冷 下來之 猶太 人、環立、以諸多重大之事控 保羅 、惟無確據。</verse>
				<verse number="8">保羅 訴曰、我並無干犯 猶太 人之律法、與聖殿、亦無得罪該撒、</verse>
				<verse number="9">非斯都 欲狥 猶太 人之情、遂問 保羅 曰、爾肯上 耶路撒冷 、在彼、聽我審判此事乎。</verse>
				<verse number="10">保羅 答曰、我立於該撒之堂、當在此聽審、我向 猶太 人、決無行不法之事、此乃爾所明知者。</verse>
				<verse number="11">若我行不法之事、犯該死之罪、即死、我亦不辭、若伊等訟我之事、我無一犯、則無人可將我付與伊等、我願聽審於該撒矣。</verse>
				<verse number="12">非斯都 既與議會商議、則曰、爾願聽該撒審乎、爾可往見該撒。○</verse>
				<verse number="13">過數日、 亞基帕 王、與 百尼基 至 該撒利亞 、探望 非斯都 。</verse>
				<verse number="14">居多日、 非斯都 以 保羅 之事告王曰、在此有一人、乃 腓力斯 留於監者。</verse>
				<verse number="15">我在 耶路撒冷 時 猶太 之祭司長、與長老控告之、求我定其罪。</verse>
				<verse number="16">我謂之曰、被告尚未與原告對質、未得機會、辯自己事、即定其死罪、 羅馬 人無此例也。</verse>
				<verse number="17">猶太 人既至此、我不延緩、次日坐堂、命將其人提至。</verse>
				<verse number="18">訟之者、立而訟之、所訟之事、非我所能逆料者、</verse>
				<verse number="19">不過為伊等敬鬼神之事、又為一人、名耶穌、已死、而 保羅 言其生、彼此爭論、因而控告之。</verse>
				<verse number="20">如此爭論、我不甚明、故我問 保羅 曰、爾願上 耶路撒冷 、在彼、為此事聽審否。</verse>
				<verse number="21">保羅 求我留之、欲聽審於該撒、我遂命留之、俟我解與該撒。</verse>
				<verse number="22">亞基帕 謂 非斯都 曰、我亦欲聽此人講論 非斯都 答曰、明日可聽之、○</verse>
				<verse number="23">次日、 亞基帕 王、與 百尼基 、大張威儀而來、進入公堂、有眾千夫長、與城內之尊貴人隨之、 非斯都 出令、即有人將 保羅 提至。</verse>
				<verse number="24">非斯都 曰、 亞基帕 王、與凡在此者、請觀此人、 猶太 眾人、在 耶路撒冷 、亦在此、向我懇求、呼曰、不容其存活。</verse>
				<verse number="25">我察此人、知其絕無犯該死之罪、且彼自願聽審於該撒、故我定意、將其解去。</verse>
				<verse number="26">我為此人、欲奏我主、奈未得實情、故我帶至爾等前、亦特帶至爾 亞基帕 王前、為在審問之後、可得情由奏之。</verse>
				<verse number="27">蓋我以為解一囚人、若不指明其罪案、乃不合理者。</verse>
			</chapter>
			<chapter number="26">
				<verse number="1">亞基帕 謂 保羅 曰、許爾為己辯明、 保羅 乃舉手申訴曰、</verse>
				<verse number="2">亞基帕 王歟、 猶太 人所訟我之事、今日得於爾前申訴、實為萬幸。</verse>
				<verse number="3">尤可幸者、是爾盡知 猶太 人之例、與伊等之辯論、今求耐心、聽我申訴。</verse>
				<verse number="4">我從始即居於 耶路撒冷 本國之民中、自幼為人如何、 猶太 人皆知之。</verse>
				<verse number="5">伊等若肯為我作證、則必云、伊等早知我在我 猶太 教中、乃最嚴之法利賽教人也。</verse>
				<verse number="6">我立於此受審判、因我信我本國所望、 神向列祖所應許之言、已應騐矣。</verse>
				<verse number="7">我等十二支派之人、晝夜殷勤、事奉 神、皆望此言應騐、 亞基帕 王歟、我被 猶太 人控告、即因此望。</verse>
				<verse number="8">神使死人復活、爾等何視為不可信者乎。</verse>
				<verse number="9">從前、我亦自以為當多方攻擊 拏撒勒 人耶穌之名．</verse>
				<verse number="10">在 耶路撒冷 、我曾如此行、自祭司長得權、將多聖徒收之於獄、其中有被殺者、我亦謂為當然。</verse>
				<verse number="11">在各會堂、我屢次加刑於伊等、强其毀謗耶穌、且我痛恨伊等、甚至追逼之至外國城邑。</verse>
				<verse number="12">彼時、我自祭司長得權、奉命而往 大馬色 。</verse>
				<verse number="13">王歟、我在途中、正午之時、見自天有光、比日猶明、環照我、並我同行之人。</verse>
				<verse number="14">我等皆仆於地、我又聞有聲、用 希百來 言、謂我曰、 掃羅 、 掃羅 、為何逼迫我、爾以足踢茦、難矣哉．</verse>
				<verse number="15">我曰、主、爾為誰、彼曰、我乃爾所逼迫之耶穌。</verse>
				<verse number="16">爾起而立、我特向爾顯現、欲選爾為我僕役、為證者、證爾所見、及我將示爾之事。</verse>
				<verse number="17">今我遣爾往本國與異邦人中、我必保佑爾、不受伊等之害。</verse>
				<verse number="18">我遣爾、為使其目得明、棄暗就光、脫離 撒但 之權、歸向 神、又因信我、得蒙赦罪、與眾聖徒同受基業。</verse>
				<verse number="19">亞基帕 王歟、我於是不敢違逆從天所得之默示．</verse>
				<verse number="20">先在 大馬色 、 耶路撒冷 、 猶太 全地、後在異邦、勸人悔改、歸向 神、行善事、表明悔改之心。</verse>
				<verse number="21">因此、 猶太 人在聖殿執我、欲殺我。</verse>
				<verse number="22">然我蒙 神之保佑、得存至今日、向尊卑貴賤之人作證、所證者、無非眾先知與 摩西 所言、將來必有之事、</verse>
				<verse number="23">曰、基督當被害、首先從死中復活、為照耀 以色列 民、及異邦人之光。○</verse>
				<verse number="24">保羅 如此申訴、 非斯都 大聲曰、 保羅 、爾狂矣、爾學問太大而狂矣。</verse>
				<verse number="25">保羅 曰、 非斯都 大人、我非狂、我之所言、皆真實而合理。</verse>
				<verse number="26">王亦明此事、我故向王侃侃而言、我深知內中無一非王之所知、蓋此事非行於暗中者。</verse>
				<verse number="27">亞基帕 王、爾信先知之書乎、我知爾信也。</verse>
				<verse number="28">亞基帕 謂 保羅 曰、爾如此勸我、幾使我為基督之門徒矣。</verse>
				<verse number="29">保羅 曰、我求 神、不但使爾一人、即今日一切聽我講道者、皆使其不止幾乎為基督之門徒、必全然似我、惟勿似我在此縲絏之中。</verse>
				<verse number="30">保羅 言畢、王與方伯、並 百尼基 、及同坐之人、皆起。</verse>
				<verse number="31">退至內、彼此商議曰、此人並未犯當死當縛之罪、</verse>
				<verse number="32">亞基帕 又謂 非斯都 曰、此人若未求審於該撒、則可釋放矣。</verse>
			</chapter>
			<chapter number="27">
				<verse number="1">伊等既定意、使我等泛海往 以大利 、即將 保羅 及他囚、交與 西巴斯都 營內之百夫長、名 猶流 者。</verse>
				<verse number="2">有一 亞大米田 之舟、欲沿 亞西亞 一帶地方之海邊而行、我等即登其舟、開行、有 馬其頓 之 帖撒羅尼迦 人 亞哩達古 、與我等同往。</verse>
				<verse number="3">次日、至 西頓 、 猶流 待 保羅 甚厚、許其就友、得受供應。</verse>
				<verse number="4">從彼又行舟、因風不順、則由 居比路 下而行。</verse>
				<verse number="5">既過 基利家 、 旁非利亞 之海、至 呂家 之 每拉 。</verse>
				<verse number="6">在彼、百夫長遇一將往 以大利 之 亞力山太 舟、遂使我等登其舟。</verse>
				<verse number="7">舟行甚遲、多日、僅至 革尼土 之對面、為逆風所阻、即從 革哩底 下 撒摩尼 旁而過。</verse>
				<verse number="8">我等沿 革哩底 岸行、僅至一地、名 佳澳 、離彼不遠、有一城、名 拉西亞 。○</verse>
				<verse number="9">歷時既久、已過禁食之期、泛海甚危險、 保羅 遂勸眾人、</verse>
				<verse number="10">曰、列公、我觀此時泛海、不但舟與貨物、必有損傷、即我等之性命、亦恐難保。</verse>
				<verse number="11">百夫長信掌貨者與舟主、過於信 保羅 所言。</verse>
				<verse number="12">在此海口過冬不便、舟中多人、言不如離此、或能至 腓尼基 過冬、 腓尼基 、乃 革哩底 之海口。一面朝東北、一面朝東南。</verse>
				<verse number="13">此時、南風微起、伊等以為得意、遂起錨、傍 革哩底 岸而行。</verse>
				<verse number="14">未幾、狂風自島中驟起、其風名曰友羅革屯。</verse>
				<verse number="15">舟被風逼甚緊、不勝風。即任其飄蕩。</verse>
				<verse number="16">至一名 革老底 之小島下、僅能保全舟旁之小艇。</verse>
				<verse number="17">既將小艇拽上、即多方救護大舟、以纜索捆縛舟底、又恐擱於沙灘上、即下帆任飄。</verse>
				<verse number="18">風浪逼迫太甚、次日、將舟中貨物、棄於海。</verse>
				<verse number="19">至第三日、我等親手又將舟中器具拋棄。</verse>
				<verse number="20">多日不見日星、風浪亦不見小、我等得救之望絕矣。</verse>
				<verse number="21">眾人多日未食、 保羅 立於伊等中、曰、列公、爾本當聽我所勸、不離 革哩底 、若聽、則不至遭此損害。</verse>
				<verse number="22">今我仍勸爾安心、蓋爾無一人傷害性命、惟舟必損壞。</verse>
				<verse number="23">我所服事、所崇拜之 神、其使者、昨夜立於我側、曰、</verse>
				<verse number="24">保羅 勿懼、爾必立於該撒前、且 神以與爾同舟者皆賜於爾。</verse>
				<verse number="25">故列公可安心、我信 神如是應許我、必如是施行。</verse>
				<verse number="26">惟我等之舟、必擱於一海島。○</verse>
				<verse number="27">至第十四日、夜間、舟飄蕩於 亞底亞 海。約半夜、舟子以為近岸。</verse>
				<verse number="28">測水、得十二丈、略往前行、又測、得九丈。</verse>
				<verse number="29">恐觸石、則從舟尾拋下四錨、冀望天明。</verse>
				<verse number="30">舟子意欲離舟而逃、乃下小艇於海、佯為欲從舟首下錨之狀。</verse>
				<verse number="31">保羅 謂百夫長與兵卒曰、此諸人、若不留於舟、爾即不能得救。</verse>
				<verse number="32">兵卒遂斷小艇纜索、任小艇飄去。</verse>
				<verse number="33">天將明、 保羅 勸眾食、曰、爾等觀望、忍飢不食、已十四日矣。</verse>
				<verse number="34">故勸爾食、此乃關乎爾救命之事、爾眾人、即首之一髮、亦不至失落。</verse>
				<verse number="35">保羅 言畢、持餅、在眾前祝謝 神、擘而食之。</verse>
				<verse number="36">眾皆心安、亦隨之食。</verse>
				<verse number="37">我等在舟者、共有二百七十六人。</verse>
				<verse number="38">伊等皆食飽、將舟中之麥、拋棄於海、為使舟輕。</verse>
				<verse number="39">至天明、伊等不識其地、但見一海灣、有岸可登、即思推舟入灣、或可及至。</verse>
				<verse number="40">於是斷纜索、棄錨於海、鬆舵纜、揚頭帆、順風向岸而進。</verse>
				<verse number="41">遇兩水夾流處、舟乃擱淺、舟首膠定不動、舟尾為大浪沖破。</verse>
				<verse number="42">兵卒意欲殺囚犯、恐有浮水逃脫者。</verse>
				<verse number="43">百夫長欲救 保羅 、阻之、不準如此行、命能浮水者、先下水登岸。</verse>
				<verse number="44">又命其餘之人、或乘板、或藉舟中之碎木登岸。於是眾皆得救登岸。</verse>
			</chapter>
			<chapter number="28">
				<verse number="1">既得救、始知其島名 米利大 。</verse>
				<verse number="2">島夷待我等、有非常之情、因下雨、且寒冷、即生火接待我等眾人。</verse>
				<verse number="3">保羅 拾柴一束、置於火上、有一毒蛇、因熱而出、咬 保羅 之手。</verse>
				<verse number="4">島夷見毒蛇懸於 保羅 手、則相告曰、此必兇手、雖從海中得救、天理尚不容其生。</verse>
				<verse number="5">保羅 揮毒蛇於火、毫無受傷．</verse>
				<verse number="6">島夷視之、以為其必腫痛、或即仆地而死、候久、見其毫無損傷、則轉念曰、彼必神也。○</verse>
				<verse number="7">島長名 部百流 、有田、離此處不遠、彼請我等至其家、慇懃欵待我等三日。</verse>
				<verse number="8">部百流 之父、發瘧、患痢疾、臥於床、 保羅 至其前、為之祈禱、按手於其身、醫愈之。</verse>
				<verse number="9">其人既愈、凡島中患病者、皆來得醫治。</verse>
				<verse number="10">伊等遂恭敬欵待我等、臨行時、又將我等所需者相餽。○</verse>
				<verse number="11">過三月、我等登 亞力山太 之舟、前行、其舟名 丟斯雙子 、乃在彼島過冬者。</verse>
				<verse number="12">航至 叙拉古 、停泊三日。</verse>
				<verse number="13">由彼遶至 利基翁 、過一日、得南風。</verse>
				<verse number="14">次日、至 部丟利 、在彼、遇眾兄弟、留我等居七日、遂往 羅馬 。</verse>
				<verse number="15">羅馬 之兄弟、聞我等信息、即出至 亞比烏 市、與 三館 之地、迎接我等、 保羅 見之、感謝 神、心中安慰。○</verse>
				<verse number="16">至 羅馬 、百夫長以眾囚交御營之統領、但許 保羅 與一守卒、另居一所。○</verse>
				<verse number="17">過三日、 保羅 請 猶太 有名望者來、既至、即謂之曰、列位兄長、我未獲罪於本國之民、亦未犯我祖宗所傳之規矩、而竟被鎖縛、自 耶路撒冷 、解交 羅馬 人之手．</verse>
				<verse number="18">伊等審問我、見無當死之罪、則欲釋我。</verse>
				<verse number="19">因 猶太 人阻止、我不得已、求審於該撒、並非欲控我本國之民．</verse>
				<verse number="20">因此、我請爾來、相見面談、我實為 以色列 人之所望者、落於此縲絏之中。</verse>
				<verse number="21">眾曰、我等未接 猶太 來言爾之書、亦無兄弟來此、言爾有不善。</verse>
				<verse number="22">我等今願聞爾之意見如何、因我等知此教、隨在有人誹謗。○</verse>
				<verse number="23">眾與 保羅 定期、有多人至其寓、 保羅 自早至暮、向眾證明 神國之道、引 摩西 律、及先知書、勸眾信從耶穌。</verse>
				<verse number="24">其所言、有信者、有不信者。</verse>
				<verse number="25">伊等彼此不合、遂散、將散之時、 保羅 發一言曰、聖靈託先知 以賽亞 向我列祖所言、誠不謬也、</verse>
				<verse number="26">曰、主云、爾往告此民曰、爾將耳聞而不聰、目視而不明。</verse>
				<verse number="27">蓋此民之心愚頑、掩耳不聽、閉目不視、恐目見、耳聞、心中省悟、悔改矣、而我即醫之。</verse>
				<verse number="28">故爾當知、 神救世之道、已傳與異邦人、彼必信之也。○</verse>
				<verse number="29">保羅 言畢、 猶太 人議論紛紛、皆歸去矣。</verse>
				<verse number="30">保羅 居其所租之屋、二年、凡來見者、無不接待。</verse>
				<verse number="31">侃侃宣傳 神國之道、誨人信從主耶穌基督、無人禁止之。 使徒行傳終</verse>
			</chapter>
		</book>
		<book number="45">
			<chapter number="1">
				<verse number="1">我 保羅 乃耶穌基督之僕、奉召為使徒、特派傳 神之福音、</verse>
				<verse number="2">此福音即 神昔日藉眾先知應許而載於聖經者、</verse>
				<verse number="3">乃指其子、以肉體論、則由 大衛 之子孫降生、</verse>
				<verse number="4">以聖善之靈性論、因其從死中復活、大有權柄、明顯為 神之子、即我主耶穌基督、</verse>
				<verse number="5">我等由彼得蒙恩惠、受使徒之職分、為使萬國人信服彼、尊奉其名、</verse>
				<verse number="6">爾等為耶穌基督所召者、亦在其中、</verse>
				<verse number="7">我修書寄與 羅馬 所有蒙 神憐愛、奉召為聖徒者、願我父 神、與主耶穌基督、賜爾恩寵平安。○</verse>
				<verse number="8">首先者、乃爾之信德傳遍天下、所以我賴耶穌基督為爾眾感謝我 神。</verse>
				<verse number="9">我一心事奉 神、傳其子之福音、 神可證我懷念爾不已、</verse>
				<verse number="10">每逢祈禱之時、懇求 神、或能按其、旨使我終久得平坦之路就爾。</verse>
				<verse number="11">我甚願見爾、欲將聖靈之恩賜分與爾、使爾心內堅固、</verse>
				<verse number="12">如此、我在爾中、爾我一同信主、彼此皆得安慰。</verse>
				<verse number="13">兄弟乎、我願爾知我屢次立志往就爾、欲在爾中得見傳道之果、與在他國無異、但至今仍有阻隔。</verse>
				<verse number="14">無論 希利尼 與化外人、聰明與愚拙人、我皆欠彼之債。</verse>
				<verse number="15">所以願盡我力、將福音亦傳與爾在 羅馬 者。</verse>
				<verse number="16">我不以基督之福音為恥、此福音本為 神之大能、用以拯救眾信者、先 猶太 人、後 希利尼 人。</verse>
				<verse number="17">因 神之義、於福音顯明、使人信而又信、如經所云、義人因信得生。○</verse>
				<verse number="18">神之怒、由天顯明、罰彼一切不虔不義之人、即行不義而阻真理者。</verse>
				<verse number="19">神之事、人所能知者、原顯明於人心、因 神已與之顯明矣。</verse>
				<verse number="20">自造天地以來、 神之永能與神性、 乃明明可知者、雖目不能見、但觀其所造之物、即可知之、所以人無可推諉。</verse>
				<verse number="21">伊等雖知有 神、竟不按 神尊敬之、亦不感謝之、其思念變為虛偽愚魯之心更加昏暗。</verse>
				<verse number="22">自稱為智、反成為愚、</verse>
				<verse number="23">將永不朽壞之 神之榮耀、變為 易於朽壞之人與禽獸昆蟲之像。○</verse>
				<verse number="24">所以 神任其逞心中情慾、行污穢之事、以致彼此玷辱己身。</verse>
				<verse number="25">伊等又將 神之真理、變為虛偽、恭敬奉事受造之物、不恭敬造物之主、惟主乃永可稱讚者、阿們。○</verse>
				<verse number="26">因此 神任其逞可羞可恥之情慾、伊等之女人將順性之用、變為逆性之用。</verse>
				<verse number="27">男人亦如此、離棄女人順性之用、嗜慾薰心、彼此貪戀、男與男行愧恥之事、在己身受此妄為應得之報。○</verse>
				<verse number="28">伊等既不願存 神在心中、 神亦任其存邪僻之心、行不合理之事、</verse>
				<verse number="29">充於諸不義、姦淫、邪惡、貪婪、很毒、盈滿妒忌、兇殺、爭鬥、詭詐、刻薄、</verse>
				<verse number="30">讒害者、毀謗者、恨 神者、 傲慢者、驕縱者、自誇者、機心為惡者、不孝父母者、</verse>
				<verse number="31">愚頑者、背約者、無親情者、不解怨者、不慈悲者。</verse>
				<verse number="32">伊等雖知 神判定行此等事者當死、然伊等不但自行、且喜他人行之。</verse>
			</chapter>
			<chapter number="2">
				<verse number="1">凡議論人者、無論爾為誰、己不能推為無過。爾以何事議論人、正以何事定己之罪、因爾議論人者、己之所行、乃與人無異。</verse>
				<verse number="2">有人行此等事、我等知 神必按真理審判之。</verse>
				<verse number="3">爾議論他人行此等事、己之所行、乃與人無異、爾以為能逃 神之審判耶。</verse>
				<verse number="4">抑爾藐視 神大仁慈、寬容、忍耐、不知彼之仁慈、乃領爾悔改耶。</verse>
				<verse number="5">爾竟以剛硬不悔之心、為己積累主怒、俟至怒發之時、 神顯明公義審判之日。</verse>
				<verse number="6">彼必按各人所行、報應各人。</verse>
				<verse number="7">凡恆心行善、尋求尊貴榮耀、及永不朽壞之福者、主則以永生報之。</verse>
				<verse number="8">凡違逆不從真理、反行不義者、主則以忿怒報之。</verse>
				<verse number="9">加災禍患難於眾行惡者、先 猶太 人、後 希利尼 人、</verse>
				<verse number="10">加榮耀尊貴平康於眾行善者、先 猶太 人、後 希利尼 人。</verse>
				<verse number="11">蓋 神不以貌取人。</verse>
				<verse number="12">凡無律法而犯罪者、亦必不按律法滅亡、凡有律法而犯罪者、即按律法受審判。</verse>
				<verse number="13">因於 神前、非聽律法者得稱為義、乃行律法者得稱為義。</verse>
				<verse number="14">無律法之異邦人、若由本性行律法之事、伊等雖無律法、己即為己之律法。</verse>
				<verse number="15">伊等所行、顯明律法銘刻於心、其是非之心、亦同為證、且思念之間、或以為是、或以為非、</verse>
				<verse number="16">即於 神用耶穌基督審判人隱祕事之日、如我福音所言。○</verse>
				<verse number="17">爾乃稱為 猶太 人、又依賴律法、且因信 神自誇、</verse>
				<verse number="18">得知其旨、能別是非、皆由習學律法、</verse>
				<verse number="19">且自信為瞽者之相、黑暗人之光、</verse>
				<verse number="20">愚拙人之師傅、孩童之先生、因於律法得有實學及真理之模範。</verse>
				<verse number="21">如此、爾訓人、不訓己乎、爾勸人不可偷竊、而己偷竊乎、</verse>
				<verse number="22">爾云不可姦淫、而已姦淫乎、爾厭惡偶像、而己偷竊廟中之物乎、</verse>
				<verse number="23">爾以律法自誇、而己犯律法、玷辱 神乎、</verse>
				<verse number="24">神之名、在異邦人中為爾受毀謗、正如經之所載矣、</verse>
				<verse number="25">爾若遵行律法、割禮則有益、若犯律法、雖有割禮、亦如無有。</verse>
				<verse number="26">所以未受割禮者、若守律法之條規、雖未受割禮、不可謂為已受割禮乎。</verse>
				<verse number="27">爾既有儀文、受割禮、仍犯律法、其未受割禮而守律法之人、豈不定爾之罪乎。</verse>
				<verse number="28">蓋明作 猶太 人者、非 猶太 人、於身明受之割禮、亦非割禮。</verse>
				<verse number="29">惟有暗中作者、乃真 猶太 人、心中受者、乃真割禮、因在內心不在儀文、彼之稱讚、非由人而受、乃由 神而受。</verse>
			</chapter>
			<chapter number="3">
				<verse number="1">如此、 猶太 人有何長、割禮有何益耶。</verse>
				<verse number="2">凡事有益甚大、首要者、乃 神之詔書、交付伊等、</verse>
				<verse number="3">若有不信者、有何妨礙、豈因伊等不信、即廢 神之信乎、</verse>
				<verse number="4">斷乎不能莫若云、凡人皆偽、惟 神乃真、如經所云、在爾言語之時、得稱為義、在爾被議之時、可以得勝。</verse>
				<verse number="5">我今且按人之言曰、若因我不義、顯明 神之義、可使我何言耶、 神仍用刑罰、豈非 神不義乎。</verse>
				<verse number="6">斷乎不能、如此、 神何能審判世界乎。</verse>
				<verse number="7">若因我之虛偽、更顯明 神之真實、使之得榮耀、為何我仍受審判如犯罪之人乎。</verse>
				<verse number="8">如此、我等何不云為惡以成善乎、但此乃毀謗我等之人、謂我等有此言、此等人受刑、乃理所宜。○</verse>
				<verse number="9">然則何言耶、我等勝於伊等乎、決非也、我等曾證 猶太 人及 希利尼 人皆在罪中。</verse>
				<verse number="10">如經所云、無有義人、即一亦無有、</verse>
				<verse number="11">無有明達者、無有尋求 神者、</verse>
				<verse number="12">皆棄正路、同變無用、無有行善者、即一亦無有。</verse>
				<verse number="13">伊等喉如開口之墓、舌弄詭詐、唇藏蛇毒、</verse>
				<verse number="14">滿口咒詛凶暴、</verse>
				<verse number="15">欲殺人流血、伊等之足飛奔、</verse>
				<verse number="16">所經之地、遍加殘害苦難、</verse>
				<verse number="17">不知平康道路、</verse>
				<verse number="18">目中不畏 神。○</verse>
				<verse number="19">我等明知凡律法之言、乃向奉律法之人而言、以塞各人之口、顯明世人於 神前、皆為有罪者。</verse>
				<verse number="20">所以倚賴遵行律法、無一人於 神前得稱為義、蓋律法乃使人知罪。</verse>
				<verse number="21">如今 神之義、於律法外顯明、有律法及先知為證、</verse>
				<verse number="22">即 神因人信耶穌基督所賜之義、臨於諸信者、加於諸信者、並無分別。</verse>
				<verse number="23">因眾人皆已犯罪、不能得 神之榮耀。</verse>
				<verse number="24">如今蒙 神之恩、不費而得稱為義、皆因基督耶穌已贖人罪。</verse>
				<verse number="25">神設立耶穌為挽回之祭、使人信其流血之功、可得赦免、正為顯明 神之義、在先時以容忍之心寬恕人罪、</verse>
				<verse number="26">即於今時顯明其義、使人知主自為義、亦稱信耶穌基督者為義。</verse>
				<verse number="27">如此、誇處何在乎、無矣、以何法無之、以立功之法乎、非也、乃以信主之法。</verse>
				<verse number="28">所以我等確知人乃因信得稱為義、不在乎遵行律法。</verse>
				<verse number="29">神但為 猶太 人之 神乎、非亦為異邦人之 神乎、然也、亦為異邦人之 神。</verse>
				<verse number="30">蓋 神惟一、因信稱受割禮者為義、亦因信稱未受割禮者為義。</verse>
				<verse number="31">如此、我等因信廢棄律法乎、斷乎不可、我等更使律法堅固。</verse>
			</chapter>
			<chapter number="4">
				<verse number="1">如此、可云我祖 亞伯拉罕 以行立功、 所得何耶、</verse>
				<verse number="2">若 亞伯拉罕 因其所行得稱為義、則有可誇、但於 神前、本無可誇。</verse>
				<verse number="3">據經何言耶、 亞伯拉罕 信 神、彼之信則稱為義。</verse>
				<verse number="4">作工者得其值、不謂恩、乃為所宜、</verse>
				<verse number="5">不作工者、但信稱罪人為義之 神、斯人之信、則稱為議、</verse>
				<verse number="6">正如 大衛 論人不因行律法、蒙 神稱之為義、乃為有福。</verse>
				<verse number="7">彼曰、得赦免其過、掩蓋其罪者、斯人乃為有福、</verse>
				<verse number="8">主不謂其有罪、斯人乃為有福。</verse>
				<verse number="9">此福但加與受割禮者、抑亦加與未受割禮者乎、因我曾云、 亞伯拉罕 因信得稱為義、</verse>
				<verse number="10">然則何時得稱為義、係受割禮之後、抑受割禮之前乎、非受割禮之後、乃受割禮之前。</verse>
				<verse number="11">且其受割禮為記、即其未受割禮以前因信得稱為義之據、使其為凡未受割禮而信者之父、使伊等亦得稱為義。</verse>
				<verse number="12">又為受割禮者之父、即彼不但受割禮、且按我祖 亞伯拉罕 未受割禮而信之蹤跡而行者。</verse>
				<verse number="13">蓋 神應許 亞伯拉罕 及其子孫、為接續世界之後嗣、非因行律法、乃因信而得之義、</verse>
				<verse number="14">若從律法者方為後嗣、信則歸於虛空、應許亦廢矣。</verse>
				<verse number="15">緣律法乃使人受刑、何處無律法、何處即無犯法者。</verse>
				<verse number="16">所以得為後嗣乃因信、既因信、則在乎恩、使主所應許者、不至落空、必歸於 亞伯拉罕 之眾子孫、不但歸於從律法者、亦歸於有 亞伯拉罕 之信者。</verse>
				<verse number="17">亞伯拉罕 信 神能使死人復活、使無為有、彼於主前、為我等眾人之父、如經所云、我立爾為諸國之父。</verse>
				<verse number="18">亞伯拉罕 於無指望之中、仍指望深信、所以得為諸國之父、如經所云、爾之子孫必將如此。</verse>
				<verse number="19">彼之信既深、則不顧己年近百歲、身如已死、亦不顧 撒拉 之胎產斷絕矣。</verse>
				<verse number="20">決不疑 神所應許者、稍懷不信之心、彼之信益堅、歸榮耀與 神、</verse>
				<verse number="21">且滿心信主所應許者、必能成就。</verse>
				<verse number="22">所以彼因信得稱為義。</verse>
				<verse number="23">聖經所言、 亞伯拉罕 因信得稱為義、非但為彼而言、</verse>
				<verse number="24">亦為我等而言、我等若信使我主耶穌從死中復活之 神、亦得稱為義．</verse>
				<verse number="25">耶穌被害、乃為我等之罪、且從死中復活、乃為使我等得稱為義。</verse>
			</chapter>
			<chapter number="5">
				<verse number="1">我等既因信得稱為義、則賴我主耶穌基督得與 神復和．</verse>
				<verse number="2">又因信耶穌得立於此恩惠之中、且歡然盼望 神之榮耀、</verse>
				<verse number="3">不但如此、即於患難之中亦是歡然、因知患難生忍耐、</verse>
				<verse number="4">忍耐生老練、老練生盼望、</verse>
				<verse number="5">盼望不至於羞恥、因所賜與我等之聖靈、以 神之慈愛、澆灌於我等心中。</verse>
				<verse number="6">當我等無力之時、基督則於所定之期為罪人死。</verse>
				<verse number="7">代義人死、則少見之、代仁人死間或有之。</verse>
				<verse number="8">惟基督於我等尚作罪人時、代我等死、 神之慈愛、則益顯明矣。</verse>
				<verse number="9">如今我等賴基督之血、既得稱義、更可因彼而免後來之震怒。</verse>
				<verse number="10">我等為敵之時、尚賴其子之死、得與 神復和、今已復和、豈不更因彼之生得救乎。</verse>
				<verse number="11">不但如此、我等既賴我主耶穌基督、得與 神復和、亦因彼而欣喜於 神。 ○</verse>
				<verse number="12">此即如世上有罪、乃由一人而起、死又由罪而來、於是人人皆有死、因人人皆有罪．</verse>
				<verse number="13">未有律法之先、罪已在世、但未有律法、有罪亦不謂罪。</verse>
				<verse number="14">然由 亞當 直至 摩西 、皆為死所轄、即不與 亞當 犯一類罪者亦如此、 亞當 正為以後必來之人之豫像、</verse>
				<verse number="15">但罪孽不如恩賜、因一人之罪、使眾人死、總不如 神、因耶穌基督一人之恩、賞與眾人之恩賜更多、</verse>
				<verse number="16">因一人有罪則定罪、亦不如恩賜、蓋審判、乃有一罪則定罪、恩賜、乃有多罪反稱義。</verse>
				<verse number="17">若因一人犯罪、死則因此一人如王掌權、總不如彼受洪恩而蒙稱義者、因耶穌基督一人於永生中如王掌權、</verse>
				<verse number="18">如此而論、因一人之罪、眾人皆被定罪、因一人之義、眾人皆稱義得永生矣。</verse>
				<verse number="19">因一人悖逆、則使眾人有罪、因一人順從、則使眾人有義矣。</verse>
				<verse number="20">律法設立、使罪顯多、罪既顯多、恩更顯多。</verse>
				<verse number="21">罪惡如王掌權使人死、恩典亦能因稱義之理如王掌權、使人賴我主耶穌基督得永生。</verse>
			</chapter>
			<chapter number="6">
				<verse number="1">然則何言耶、我等可仍犯罪。使恩更加寬大乎。</verse>
				<verse number="2">斷乎不可、我等既與罪斷絕如死、豈可仍於罪中活耶。</verse>
				<verse number="3">豈不知我等奉耶穌基督受洗者、乃效其死受洗乎。</verse>
				<verse number="4">我等既效其死受洗、即與基督同葬、使我等為人有重生之新式、正如基督賴父之大能、從死中復活。</verse>
				<verse number="5">我等若效基督死、與之聯合、亦必效基督復活、與之聯合。</verse>
				<verse number="6">蓋知我等舊日之本體、與彼同釘於十字架、使我等之罪身滅絕、不再為罪之僕。</verse>
				<verse number="7">因人既死、則已脫於罪。</verse>
				<verse number="8">我等深信若與基督同死、亦必與彼同活。</verse>
				<verse number="9">緣知基督既從死中復活、則必不再死、死亦不能再轄之矣。</verse>
				<verse number="10">其死乃為罪而死、惟此一次、其活乃於 神前而活。</verse>
				<verse number="11">如此、爾等亦當因我主耶穌基督、視己為死於罪而活於 神。○</verse>
				<verse number="12">所以不可容罪於爾將死之身為主、使爾順從私欲、</verse>
				<verse number="13">亦不可以爾之肢體獻於罪、為不善之器、惟當如從死中復活者、以己獻於 神、使肢體為善之器、服事 神。</verse>
				<verse number="14">因爾非屬律法者、乃屬恩惠者、罪不能再轄爾矣。○</verse>
				<verse number="15">然則何言耶、屬恩惠不屬律法、則可犯罪乎、斷乎不可。</verse>
				<verse number="16">豈不知爾獻身為僕服事誰、即為誰之僕、或為罪之僕、以致取死、或為順命之僕、以致稱義。</verse>
				<verse number="17">我感謝 神、因爾等素常雖為罪之僕、今已一心信服所傳與爾之道之模範。</verse>
				<verse number="18">爾既由罪中釋放、則為義之僕。</verse>
				<verse number="19">我為爾肉體輭弱、即按常人之言向爾言、爾從前既以肢體獻於罪為僕、行污穢不義之事、今當以肢體獻於義為僕、行聖潔之事。</verse>
				<verse number="20">蓋爾為罪之僕、彼時則不為義所束矣。</verse>
				<verse number="21">爾往日所行、而今始知為可恥之事、有何益耶、此事之終乃死。</verse>
				<verse number="22">今爾既由罪中釋放、為 神之僕、則有成聖之益、終久必得永生。</verse>
				<verse number="23">蓋罪之報乃死、惟 神因我主耶穌基督所賜之恩乃永生。</verse>
			</chapter>
			<chapter number="7">
				<verse number="1">兄弟乎、我今乃向明律法者而言、爾豈不知律法管人、乃一世乎。</verse>
				<verse number="2">比如婦人已嫁丈夫、丈夫尚在、則為律法所束、丈夫既死、則脫離丈夫之律法矣。</verse>
				<verse number="3">丈夫尚在、若嫁他人、則謂之淫婦、丈夫已死、則脫離丈夫之律法、雖歸他人、亦不謂之淫婦。</verse>
				<verse number="4">如此言之、我兄弟乎。爾倚賴基督之身、以律法論、亦謂已死、可以再歸他人、即彼從死中復活之主、使我等結果與 神。</verse>
				<verse number="5">我等從私欲時、 彼因律法而生使人犯罪之情欲、則攪動我肢體、以致結死亡之果。</verse>
				<verse number="6">而今我等脫離縛我之律法如死、致我事主、不按虛文之舊式、而按聖靈之新式矣。○</verse>
				<verse number="7">然則何言耶、律法不善乎、斷乎不然、若不因律法、我則不知罪為罪、律法若不言不可貪婪、我則不知貪婪為罪。</verse>
				<verse number="8">然罪則乘誡命之機會、使種種私欲、於我中攪動、未有律法、罪則死矣。</verse>
				<verse number="9">以前我未有律法而活、及誡命至、罪則活而我則死。</verse>
				<verse number="10">誡命本為使人活、反使我死、</verse>
				<verse number="11">因罪乘誡命之機會誘我、並因此使我死。</verse>
				<verse number="12">但律法原為聖潔。誡命亦為聖潔公義良善。</verse>
				<verse number="13">如此、良善者使我死乎、斷乎不然、使我死者乃罪、罪藉良善者使我死、則顯明真為罪、因有誡命、更顯罪乃惡極。</verse>
				<verse number="14">我等知律法乃屬乎神、我乃屬乎情欲、 已賣於罪、為其所轄。</verse>
				<verse number="15">我所行者、我不以為是、因我所願者、我竟不行、我所惡者、我反行之。</verse>
				<verse number="16">若我所行、為我不願行者、我則許律法為善。</verse>
				<verse number="17">然則此等事非我所行、乃居於我中之罪行之。</verse>
				<verse number="18">蓋我知我中、即我肉體之中、無有良善、因我雖願為善、乃不能為善。</verse>
				<verse number="19">所以我所願之善、我則不行、我所不願之惡、我反行之。</verse>
				<verse number="20">我若行所不願行、此非我所行、乃居於我中之罪行之。</verse>
				<verse number="21">我覺內有一理、 即我願行善之時、常有罪與我同在。</verse>
				<verse number="22">蓋我按內中之意、乃歡悅 神之律法、</verse>
				<verse number="23">但覺肢體中另有一理、 與我心中之理 相鬥、擄我去從肢體中犯罪之理。</verse>
				<verse number="24">苦哉我也、身體如此挾制使我死、誰能救我乎。</verse>
				<verse number="25">感謝 神、賴我主耶穌基督、則可得救。由此觀之、我以心服 神之法、以肉體服罪惡之法、</verse>
			</chapter>
			<chapter number="8">
				<verse number="1">所以凡有屬基督耶穌、不從情欲 而從聖靈者、則必不定其罪。</verse>
				<verse number="2">蓋賜生命之聖靈之法、因基督耶穌已釋放我、使我脫離陷罪取死之法矣。</verse>
				<verse number="3">律法因情欲則無力滅罪、惟有 神欲贖人罪、遣己子成為人身、有若罪人、則將人身之罪滅絕。</verse>
				<verse number="4">使我等從聖靈不從情欲者、 可以成就律法之義、</verse>
				<verse number="5">蓋從情欲者、懷念情欲之事、從聖靈者、懷念聖靈之事。</verse>
				<verse number="6">懷念情欲者必死、懷念聖靈者必得生命平安。</verse>
				<verse number="7">懷念情欲者、則與 神為敵、因其不服 神之法、亦不能服。</verse>
				<verse number="8">所以凡從情欲者、不能蒙 神之喜悅、</verse>
				<verse number="9">若 神之聖靈居於爾等心中、爾等則不屬情欲而屬聖靈、凡無有基督之聖靈者、則不屬基督。</verse>
				<verse number="10">若基督居爾心中、身體則因罪而死、靈魂則因義而活。</verse>
				<verse number="11">使耶穌從死中復活之 神之聖靈、若居爾心中、使基督從死中復活之 神、必用居爾心中之聖靈、使爾將死之身體復活。○</verse>
				<verse number="12">兄弟乎、由是觀之、我等非虧欠情欲者、豈可順從情欲而行。</verse>
				<verse number="13">爾等若順從情欲必死、若賴聖靈滅絕身體之情欲、必活．</verse>
				<verse number="14">凡為 神之聖靈引導者、則皆為 神之子。</verse>
				<verse number="15">爾等所受者、非為奴之心、致仍畏懼、所受者乃為子之心、使我等祈 神曰阿爸我父。</verse>
				<verse number="16">聖靈與我等之心、同證我等為 神之子。</verse>
				<verse number="17">既為子、則為後嗣、即 神之後嗣、與基督同為後嗣、我等若同受苦、亦可同享榮耀。○</verse>
				<verse number="18">我想現今之苦、若比將來所顯於我等中之榮、則不足介意。</verse>
				<verse number="19">萬物皆切望 神之眾子彭顯。</verse>
				<verse number="20">蓋萬物歸於虛空、非其所願、乃有使之如此者、然而仍有可望。</verse>
				<verse number="21">因萬物必得脫離敗壞、不再為奴、而享 神眾子自由之榮。</verse>
				<verse number="22">我等知萬物一同歎息勞苦、直至於今。</verse>
				<verse number="23">不但如此、即我等已得聖靈初結之果者、亦心中歎息、盼望我身體得贖、明顯為 神之子。</verse>
				<verse number="24">我等得救在乎望、既見所望、則不望矣、人既得見、何必再望乎。</verse>
				<verse number="25">倘或所望尚未得見、則忍耐俟之、○</verse>
				<verse number="26">況我等輭弱、有聖靈輔助、蓋我等不知宜如何禱告、聖靈以不能言之歎息、代我等禱告。</verse>
				<verse number="27">察人心者、則知聖靈之意、因聖靈遵 神之旨、代聖徒祈禱。</verse>
				<verse number="28">我等亦知萬事與愛 神之人、即按其旨而蒙召者、皆為有益。</verse>
				<verse number="29">神所豫知者、則又豫定之。使效其子耶穌之模範、致耶穌為眾子中之長子。</verse>
				<verse number="30">所豫定者又召之、所召者又稱之為義、所稱為義者又賜之榮耀．○</verse>
				<verse number="31">如此、尚有何言耶、若 神保佑我等、誰能與我等為敵。</verse>
				<verse number="32">彼不惜己子。而為我眾捨之、豈不將萬物一並賞與我等乎。</verse>
				<verse number="33">誰能控 神所選之人乎、有 神稱其為義矣。</verse>
				<verse number="34">誰能定我等之罪乎、基督已死、且復活、坐於 神之右、亦常代我等禱告、</verse>
				<verse number="35">誰能使我等與基督之慈愛隔絕乎、豈是患難耶、困苦耶、逼迫耶、飢餓耶、露體耶危險耶、刀劍耶。</verse>
				<verse number="36">如經所云、我等為爾、終日為人所殺、視我等如將宰之羊。</verse>
				<verse number="37">然我等倚賴愛我等之主、於此一切事大獲全勝。</verse>
				<verse number="38">蓋我篤信無論是死是生、是天使、是掌權者、是有能者、是現今之事、是將來之事。</verse>
				<verse number="39">是在高處者、是在低處者、是受造之他物、皆不能隔絕我、使我失 神因我主耶穌基督所賞之慈愛、</verse>
			</chapter>
			<chapter number="9">
				<verse number="1">我賴基督言真而無偽、我之良心、為聖靈所感、亦與我為證、</verse>
				<verse number="2">我大有憂愁心常傷痛。</verse>
				<verse number="3">為我兄弟、我骨肉之親、我即被咒詛、見絕於基督、亦所願也、</verse>
				<verse number="4">伊等乃 以色列 人、 神子民、 神之榮耀、盟約律法、禮儀、應許、皆屬伊等。</verse>
				<verse number="5">列祖即伊等之祖、以肉體論、基督、亦由伊等而出、彼乃 神、在萬物之上、永可讚美者、阿們。</verse>
				<verse number="6">此非云 神之言落空、蓋由 以色列 生者、不能皆為 以色列 人。</verse>
				<verse number="7">亦不能因其為 亞伯拉罕 之苗裔、則皆為 亞伯拉罕 之後嗣。經云、惟由 以撒 而生者、方可稱為爾之後代。</verse>
				<verse number="8">可見肉身生者、不能皆為 神之子、惟主所應許之子孫、方謂之為後代。</verse>
				<verse number="9">主應許之言云、時至我必來、 撒拉 必生一子。</verse>
				<verse number="10">不但有此、尚有 利百加 由我祖 以撒 懷孕之時、</verse>
				<verse number="11">子尚未產生、或善或惡、亦未行作、 神欲顯明其選人之旨、不在乎人之行為、乃在乎 神之恩召、</verse>
				<verse number="12">故指示 利百加 云、將來長子必服事次子。</verse>
				<verse number="13">正如經云、 雅各 乃我所愛、 以掃 乃我所惡。○</verse>
				<verse number="14">我等何言耶、 神不公平乎、斷乎不能。</verse>
				<verse number="15">主命 摩西 云、我欲憐憫者則憐憫之、欲愛惜者則愛惜之。</verse>
				<verse number="16">如是、不在乎人之意、亦不關乎人之力、皆在 神之憐憫。</verse>
				<verse number="17">經內主向 法老 云、我所以興立爾者、特為於爾身顯明我之權能、使我之名傳遍天下。</verse>
				<verse number="18">可見 神欲憐憫誰、則憐憫誰、欲使誰心中剛硬、則使誰心中剛硬、○</verse>
				<verse number="19">爾若向我云、主為何仍責備人、有誰違其旨乎。</verse>
				<verse number="20">爾為何人、敢向 神辯駁、受造之物、豈能向造之者云、爾為何如此造我。</verse>
				<verse number="21">陶人豈無權以一團泥、造一器為貴重之用、又造一器為卑賤之用乎。</verse>
				<verse number="22">倘若 神欲顯明震怒、使人知其大能、則常忍耐寬容其可怒可滅之器、</verse>
				<verse number="23">又欲顯其豐盛之榮耀、於其所豫備霑恩得榮之器、我等尚有何言耶。</verse>
				<verse number="24">得榮之器、即我等為主所召者、不論是 猶太 人、異邦人．</verse>
				<verse number="25">即如主於 何西 書云、本非我民、我將稱為我民、本非我所愛者、我將稱為我所愛者。</verse>
				<verse number="26">先前於何處向伊等云、爾非我民、將來必於彼處稱之為永生 神之子。</verse>
				<verse number="27">以賽亞 指 以色列 人明言 以色列 人之數、雖如海沙之多、得救者不過遺留之餘數。</verse>
				<verse number="28">蓋主必行其所言於地、使其成就而迅結之、</verse>
				<verse number="29">以賽亞 又云、若非萬物之主、與我等存留餘種、我等早成 所多馬 蛾摩拉 之形狀矣。○</verse>
				<verse number="30">然則我等何言耶、異邦人本不追求義、而反得義、即因信而得之義。</verse>
				<verse number="31">以色列 人追求律法之義、反不得律法之義。</verse>
				<verse number="32">此何故耶、因非由信主而求、乃賴律法而求、伊等則跌於此絆足石之上。</verse>
				<verse number="33">如經所云、我於 郇 山、置一妨礙之石、傾跌之磐、凡信之者、決不至於羞愧。</verse>
			</chapter>
			<chapter number="10">
				<verse number="1">兄弟乎、我心所願、向 神所求者、乃欲 以色列 人得救。</verse>
				<verse number="2">伊等熱心服事 神、我可為之作證、但伊等不甚明晰．</verse>
				<verse number="3">不明 神之義、而欲立己之義、則不服 神之義矣、</verse>
				<verse number="4">基督己完全律法之義、使凡信之者、得稱為義。</verse>
				<verse number="5">摩西 指律法之義云、凡行此事者、必因之而得生。</verse>
				<verse number="6">惟有由信而出之義如此云、爾勿心內云、誰能升天乎、蓋謂領基督降臨也。</verse>
				<verse number="7">或云、誰能下陰間乎、蓋謂領基督由死中而上也。</verse>
				<verse number="8">其何言耶、乃云、此道離爾不遠、在爾口中、在爾心內、即我等所傳信主之道。</verse>
				<verse number="9">爾若口中認耶穌為主、心內信 神使之從死中復活、則必得救。</verse>
				<verse number="10">蓋人以心信、則可稱義、以口認、則可得救．</verse>
				<verse number="11">經云、凡信主者、決不至於羞愧。</verse>
				<verse number="12">猶太 人與 希利尼 人、並無分別、大眾惟有一主、即普施鴻恩與凡求之者。</verse>
				<verse number="13">蓋經云、凡求告主名者、必皆得救。</verse>
				<verse number="14">然而未曾信之、焉能求之、</verse>
				<verse number="15">未曾聞之、焉能信之、未曾傳之、焉能聞之、未曾奉遣、焉能傳之、如經所云、報平安傳佳音之人、其足跡亦甚美。○</verse>
				<verse number="16">但伊等非皆聽從福音、 以賽亞 云、主、我傳道與人、信者為誰。</verse>
				<verse number="17">可見信道由聞道而來、聞道由 神之言而來。</verse>
				<verse number="18">我問爾、伊等未聞乎、聞矣、伊等之聲音、傳遍天下、伊等之言語、傳至地極。</verse>
				<verse number="19">我又問爾、 以色列 人豈未知乎、首先 摩西 云、我必用非為民者激發爾、我必用愚民觸動爾。</verse>
				<verse number="20">以賽亞 又侃侃言云、尚未尋我者、我則為其所遇、尚未求我者、我則向其顯現。</verse>
				<verse number="21">以賽亞 又指 以色列 人云、我終日舉手招呼悖逆不服之民、</verse>
			</chapter>
			<chapter number="11">
				<verse number="1">我問爾、 神棄絕其民乎、斷乎不能。因我亦為 以色列 人、 亞伯拉罕 之後代、 便雅憫 之支派。</verse>
				<verse number="2">神並未棄絕其所豫知之民、豈不知經內有 以利亞 於 神前控 以色列 人之言乎。</verse>
				<verse number="3">彼云、主歟、伊等殺害爾之先知、拆毀爾之祭壇、獨我存留、伊等又欲索我之命。</verse>
				<verse number="4">神如何回答乎、彼云、我為已曾留七千人、乃未跪拜 巴勒 者。</verse>
				<verse number="5">如是、在今時亦有遺餘之人、乃由恩而蒙揀選者。</verse>
				<verse number="6">若出於恩、則不在乎功、不然、恩則非為恩矣、若出於功、則不得謂恩、不然、功則非為功矣。</verse>
				<verse number="7">然則將如何耶。 以色列 人所求者、竟未得之、惟有蒙選者得之、其餘則迷暗不明。</verse>
				<verse number="8">經云、 神使伊等心內昏迷、目不能見、耳不能聞、直至今日。</verse>
				<verse number="9">大衛 云、使其筵席變為網羅、為機檻、為礙足石、為伊等之報。</verse>
				<verse number="10">又使其目矇不能見、腰屈不能伸。</verse>
				<verse number="11">我問爾、伊等失足、終至傾跌乎、斷乎不能、反因伊等之錯失、使異邦人得救、正為激發伊等。</verse>
				<verse number="12">若其錯失尚為天下之益、其衰敗尚為異邦人之益、何況其興盛乎。○</verse>
				<verse number="13">我向爾異邦人言此、因我為異邦人之使徒。我尊重我之職分．</verse>
				<verse number="14">或可激發骨肉之親、救伊等數人、</verse>
				<verse number="15">若因伊等見棄、舉世得與 神復和、及至收納伊等、豈非由死中復生乎。</verse>
				<verse number="16">所獻之新麫若潔淨、全團之麫亦必潔淨、樹根若潔淨、樹枝亦必潔淨。</verse>
				<verse number="17">樹既有幾枝見折、爾素為野橄欖者、得接其上、同賴樹根同得橄欖之汁、</verse>
				<verse number="18">爾則不可自誇、藐視原枝、爾若自誇、亦當思念爾原賴樹根而生、樹根非賴爾而生、</verse>
				<verse number="19">爾若云、樹枝見折、正為使我接於其上、</verse>
				<verse number="20">然也、彼因不信而見折、爾因信而立。</verse>
				<verse number="21">故宜畏懼、不可狂傲、 神既不惜原枝、恐將來亦不惜爾。</verse>
				<verse number="22">試看 神之慈悲威嚴、向彼傾跌者乃威嚴、向爾乃慈悲、但爾宜恆心賴其慈悲、不然、爾亦必見棄。</verse>
				<verse number="23">伊等若非長久不信、尚可見接、因 神能使之再接於其上。</verse>
				<verse number="24">爾既由野橄欖樹上斫斷、得逆性接於佳橄欖、何況本樹之枝、得順性接於本樹乎、○</verse>
				<verse number="25">兄弟乎、我不欲爾不知此奧義、恐爾自以為聰明、 以色列 人有幾分頑梗、直至異邦之大眾進教。</verse>
				<verse number="26">彼時 以色列 全族、必皆得救、如經所云、有一救主、必由 郇 山而出、消除 雅各 之罪惡。</verse>
				<verse number="27">又云、我赦免伊等之罪時、我與伊等所立之約乃此。</verse>
				<verse number="28">以福音論、彼則因爾等乃為仇敵、以揀選之恩論。彼則因列祖乃為蒙寵愛者。</verse>
				<verse number="29">蓋 神或賜恩、或召人、皆無後悔。</verse>
				<verse number="30">正如爾等先前不服 神、今因伊等不服、伊等反蒙哀憐。</verse>
				<verse number="31">伊等現今不服、使伊等因爾等蒙哀憐、將來亦可蒙哀憐。</verse>
				<verse number="32">現今 神拘囿眾人於不信之中、特為憐憫眾人。○</verse>
				<verse number="33">神之聰明智慧、何其深奧無窮、其法度不可推測、其蹤跡不可追尋。</verse>
				<verse number="34">誰能知主之心、誰曾與彼商議。</verse>
				<verse number="35">有誰先施於彼、使彼償還乎。</verse>
				<verse number="36">蓋萬物皆本於彼、賴於彼、歸於彼、願榮耀歸於彼、永無窮盡。阿們。</verse>
			</chapter>
			<chapter number="12">
				<verse number="1">兄弟乎、我因 神之慈悲、勸爾獻身為活祭、即聖潔而蒙 神喜悅者、如此事奉 神乃理之當然。</verse>
				<verse number="2">不可效斯世之風俗、爾之心念、須棄舊更新、使爾得知 神之意旨、乃使人行善良全備可喜悅之事。○</verse>
				<verse number="3">我賴所受之恩、勸爾等各人、不可存心驕傲、自居過分、須按 神所賞與各人信德之分量思念。</verse>
				<verse number="4">正如我等一身有多肢體、而肢體非皆為一例之用。</verse>
				<verse number="5">如此、我等雖眾、亦在基督內成為一身、互相聯絡為肢體。</verse>
				<verse number="6">我等所得之恩賜、各有不同、為先知者、則當按信之分量為先知。</verse>
				<verse number="7">為執事者、當恆心執事、教導者當教導。</verse>
				<verse number="8">勸化者當勸化、賙濟者當誠實、掌教者當勤謹、憐憫人者當歡樂、</verse>
				<verse number="9">愛人不可虛偽、惡宜厭惡、善宜親近。</verse>
				<verse number="10">當相愛如兄弟、彼此尊敬、</verse>
				<verse number="11">宜勤而勿惰、中懷熱心、常服事主．</verse>
				<verse number="12">有指望當歡喜、有患難當忍耐、禱告當恆心、</verse>
				<verse number="13">聖徒乏用當輔助、待客當殷勤。</verse>
				<verse number="14">有人逼迫爾、反當為之祝福、當祝福不可咒詛。</verse>
				<verse number="15">與喜樂者當同樂、與哀哭者當同哭。</verse>
				<verse number="16">彼此須意念相同、不可妄自尊大、待卑微之人、須降心相從、不可自以為聰明。</verse>
				<verse number="17">不可以惡報惡、眾人以為善之事、當留心行之。</verse>
				<verse number="18">若能行、則極力與眾人和睦。</verse>
				<verse number="19">我親愛之兄弟、不可為己復讎、人若生怒、寧可讓之、因經內主云、復讎在我、我必報應。</verse>
				<verse number="20">所以爾之仇敵、餓則與之食、渴則與之飲、爾如此待之、則如以炭火集於其首。</verse>
				<verse number="21">爾不可為惡所勝、當以善勝惡。</verse>
			</chapter>
			<chapter number="13">
				<verse number="1">在上有權者、人人皆當順服、蓋未有權而非出於 神、凡掌權者、皆為 神所命、</verse>
				<verse number="2">所以違逆掌權者、即違逆 神之命、違逆者必被定罪。</verse>
				<verse number="3">掌權者非使行善者畏懼、乃使行惡者畏懼、爾若欲不懼掌權者、惟有行善方可得其褒獎。</verse>
				<verse number="4">掌權者即 神之用人、本與爾有益、爾若行惡、則當懼之、蓋彼非空有生殺之權、彼乃 神之用人、分當刑罰作惡之人。</verse>
				<verse number="5">所以當順服之、非但為免刑、亦為順從良心。</verse>
				<verse number="6">爾納稅亦為此故、蓋掌權者乃 神之用人、常務斯事。</verse>
				<verse number="7">所以當奉與人者、則奉與人、當得糧者、與之納糧、當得稅者、與之納稅、當懼者、則懼之、當敬者、則敬之。○</verse>
				<verse number="8">凡事皆不可虧欠人、惟有愛人之心、當常以為虧欠、愛人者則完全律法。</verse>
				<verse number="9">即如不可淫亂、不可殺人、不可偷盜、不可妄證、不可貪婪、以及他誡、皆包於愛人如己一言之內。</verse>
				<verse number="10">愛心決不害人、所以愛心乃完全律法、○</verse>
				<verse number="11">我等既知此時乃為由睡而醒之時、則當遵此而行、蓋我等得救、較初信時更近矣。</verse>
				<verse number="12">黑夜已深、白晝將近、我等宜脫暗昧之行、而衣光明之甲。</verse>
				<verse number="13">宜行事端正、如於晝行、不可貪食醉酒、不可姦淫邪蕩、不可爭鬥妒忌。</verse>
				<verse number="14">乃宜學習主耶穌基督、不可思念肉體之事、以致放縱私欲。</verse>
			</chapter>
			<chapter number="14">
				<verse number="1">信心不堅固者、爾等當收納、但不可辯論所疑惑之事。</verse>
				<verse number="2">信心堅固者、以為百物皆可食、信心不堅固者、惟食蔬菜。</verse>
				<verse number="3">食者不可輕視不食者、不食者不可議論食者、蓋 神已納之矣。</verse>
				<verse number="4">爾乃何人、竟敢議論他人之僕、彼或立或傾、自有其主人在、但彼必立、因 神能使之立也。</verse>
				<verse number="5">有人以為此日與彼日不同、有人以為日日皆同、但各人皆當意見堅定、無有疑心。</verse>
				<verse number="6">守日者乃為主而守、不守日者亦為主而不守、食者乃為主而食、感謝 神、不食者亦為主而不食、亦感謝 神、</verse>
				<verse number="7">我等無一人為己而生、亦無一人為己而死、</verse>
				<verse number="8">生乃為主而生、死乃為主而死、所以我等或生或死、皆屬於主。</verse>
				<verse number="9">基督死而復生、即使其為生者死者之主。</verse>
				<verse number="10">爾為何議論爾之兄弟、爾為何輕視爾之兄弟、我等皆必立於基督審問之臺前。</verse>
				<verse number="11">經載主云、我乃永生之 神、萬膝必跪拜我、萬口必頌揚我。</verse>
				<verse number="12">如此、我等各人、皆必將己之事、陳於 神前．○</verse>
				<verse number="13">所以我等不可彼此議論、當決意不以妨礙傾跌之物、置於兄弟前、陷之於罪。</verse>
				<verse number="14">我賴主耶穌、明知確信、凡物本無不潔者、若人以為不潔、在彼則為不潔者矣。</verse>
				<verse number="15">若爾因食物使兄弟憂愁、所行則不合乎愛人之道、基督尚且代之死、爾不可因食物使之滅亡。</verse>
				<verse number="16">不可使爾之善為人毀謗。</verse>
				<verse number="17">蓋 神之國、不在飲食、惟在公義和平、與聖靈所賜之歡樂。</verse>
				<verse number="18">有如此服事基督者、則蒙 神喜悅、受世人讚美。</verse>
				<verse number="19">所以我等當竭力與人和睦、彼此建立德行。</verse>
				<verse number="20">不可因食物敗壞 神所造成者、凡物皆潔、但因食物陷人於罪、則有罪矣。</verse>
				<verse number="21">寧可不食肉、不飲酒、無論何事、皆不可使兄弟傾跌、陷於罪中、信心不堅固．</verse>
				<verse number="22">爾有信心耶、當於 神前守之、人於自以為可行之事、而無可自責、則有福矣。</verse>
				<verse number="23">若有疑心而食者、必然有罪、因其非由信而食也、凡事不由信而行、皆為有罪。</verse>
			</chapter>
			<chapter number="15">
				<verse number="1">我等堅固者、當寬容不堅固者之軟弱、不可但求悅己．</verse>
				<verse number="2">各宜使人喜悅、助其德行。</verse>
				<verse number="3">基督亦不求悅己、如經所云、人毀謗主、其謗言、皆歸於我。</verse>
				<verse number="4">昔所記之聖經、皆為教訓我等而記、使我等因經上忍耐安慰之言、可得盼望。</verse>
				<verse number="5">但願賜忍耐安慰之 神、賜爾按耶穌基督彼此有同心、</verse>
				<verse number="6">使爾一心一口讚頌 神、我主耶穌基督之父。</verse>
				<verse number="7">因此爾當彼此接納、如基督接納爾、致榮耀歸於 神。</verse>
				<verse number="8">蓋我云、耶穌基督、乃為 神之真理、作受割禮者之執事、以應所許列祖之言。</verse>
				<verse number="9">使異邦人因受憐憫、亦讚頌 神、如經所云、我於異邦人中、必因此感謝爾、歌頌爾名。</verse>
				<verse number="10">又云、異邦人當與主之民同樂。</verse>
				<verse number="11">又云、萬邦當讚美主、萬民當頌揚主。</verse>
				<verse number="12">又 以賽亞 云、 耶西 之根、必將發芽、轄異邦者、必將興起、異邦人必皆仰賴之。</verse>
				<verse number="13">但願賜人有盼望之 神、使爾因信而得滿心歡樂平安、仰賴聖靈之大能、盼望更甚。○</verse>
				<verse number="14">兄弟乎、我深知爾仁慈盈滿、智慧充足、亦能彼此相勸。</verse>
				<verse number="15">我大膽修書與爾、略為使爾記念、因 神賜我之恩、</verse>
				<verse number="16">使我為異邦人作耶穌基督之執事、作 神福音之祭司、以致所獻之異邦人、因受聖靈成為聖潔、可蒙悅納。</verse>
				<verse number="17">論及 神之事、我賴耶穌基督、有可自誇．</verse>
				<verse number="18">然使異邦人歸服之事、若非基督用我行之、我不敢言、所敢言者、即我用言語行為異蹟奇事、與 神聖靈之大能、</verse>
				<verse number="19">由 耶路撒冷 周流至 以利哩古 、遍傳基督之福音。</verse>
				<verse number="20">我早立志傳福音、不在基督見稱之地、以免建於他人之基上。</verse>
				<verse number="21">如經所云、未蒙指示者必得見、未曾聞道者必得明。○</verse>
				<verse number="22">我因此屢被攔阻、未得就爾．</verse>
				<verse number="23">今既在此一帶再無可傳之地、數年來又甚願往就爾、</verse>
				<verse number="24">故我往 士班雅 時可就爾、蓋我盼望路過時得見爾、心中略為滿足、再蒙爾送行。</verse>
				<verse number="25">現今我往 耶路撒冷 供聖徒之缺乏．</verse>
				<verse number="26">因 馬其頓   亞該亞 人、已樂意捐銀、為 耶路撒冷 貧窮之聖徒。</verse>
				<verse number="27">伊等固樂意行此、然亦可謂之還債、蓋異邦人既同受其救靈之益、自當奉其養身之物。</verse>
				<verse number="28">我既完畢斯事、成此善果、必由爾處而往 士班雅 。</verse>
				<verse number="29">我知往就爾時、必蒙基督福音之厚恩而往。○</verse>
				<verse number="30">我為我主耶穌基督、亦為聖靈所賜之仁愛、勸兄弟與我一同竭力、為我祈禱 神。</verse>
				<verse number="31">使我得脫 猶太 不信之人、亦使我向 耶路撒冷 所進之供應、得蒙聖徒收納、</verse>
				<verse number="32">使我按 神旨意、歡然就爾、與爾等同得安息。</verse>
				<verse number="33">願賜平康之 神、常偕爾眾阿們。</verse>
			</chapter>
			<chapter number="16">
				<verse number="1">我薦 堅革哩 教會中之執事女弟 非比 與爾等。</verse>
				<verse number="2">爾等當為主按聖徒所宜而接之、彼需爾等如何輔助、則如何輔助之、因彼曾輔助多人、亦輔助我。○</verse>
				<verse number="3">問 百基拉 亞居拉 安、伊等賴耶穌基督與我同勞、</verse>
				<verse number="4">亦為我命不避刀劍、所以不但我感謝伊等、在異邦之各教會亦感謝之、又問伊等家中之教會安．</verse>
				<verse number="5">又問我所愛之友 以拜尼土 安、彼在 亞該亞 首先信奉基督。</verse>
				<verse number="6">又問 馬利亞 安、彼乃為我等多勞者。</verse>
				<verse number="7">又問我親戚 安多尼古 猶尼亞 安、伊等曾與我同收監、信奉基督在我之先、乃在使徒之中有名者。</verse>
				<verse number="8">又問我因主而親愛之友 暗伯利 安．</verse>
				<verse number="9">又問與我同勞、事奉基督之 耳巴奴 安。又問我所親愛之 士大古 安．</verse>
				<verse number="10">又問 亞比利 安、其作基督門徒、曾經試驗。又問 亞利多布 一家之人安。</verse>
				<verse number="11">又問我親戚 希羅天 安．又問 拏其數 家中信主之人安。</verse>
				<verse number="12">又問 土非拏 氏 土富撒 氏安、伊等乃為主勤勞者．又問可親愛之 彼息 氏安、彼乃為主多勤勞者。</verse>
				<verse number="13">又問蒙主揀選之 魯孚 、及其母安、其母即如我母．</verse>
				<verse number="14">又問 亞遜其土 弗勒干黑馬 八羅   巴黑米 並與伊等相偕之諸兄弟安。</verse>
				<verse number="15">又問 非羅羅古 及 猶利亞 安、 尼利亞 及其姊妹安、 阿林巴 並與伊等相偕之眾聖徒安。</verse>
				<verse number="16">宜以接吻聖潔之禮、互相問安、基督之眾教會問爾等安。○</verse>
				<verse number="17">我勸兄弟謹防離間爾、陷害爾、使爾違背所學之道者、且宜遠避之。</verse>
				<verse number="18">伊等不事奉我主耶穌基督、惟事奉己之口腹、用巧語花言、誘惑誠實人之心．</verse>
				<verse number="19">爾等順從、乃為眾人所知、所以我為爾歡欣、但願爾行善聰明、為惡愚拙、</verse>
				<verse number="20">賜平安之 神、必速將 撒但 踐踏於爾足下、願我主耶穌基督之恩、常偕爾眾、○</verse>
				<verse number="21">與我同勞之 提摩太 、及我之親戚 路求   耶孫   所西把德 、問爾等安、</verse>
				<verse number="22">代筆錄此書之 德丟 、因主問爾等安。</verse>
				<verse number="23">前接待我、亦常接待教中人之 迦猶 、問爾等安．城內管銀庫之 以拉都 、及兄弟 括土 、問爾等安。</verse>
				<verse number="24">願我主耶穌基督之恩、常偕爾眾、阿們。○</verse>
				<verse number="25">惟 神能按我所傳之福音、所講耶穌基督之聖道、並按亘古以來隱藏之奧妙、堅固爾等、</verse>
				<verse number="26">此奧妙、現今遵永生 神之命、用先知之書顯明、指示萬民、使伊等信服、</verse>
				<verse number="27">願獨一全智之 神、因耶穌基督而得榮耀、世世無窮、阿們、 使徒保羅達羅馬人書終</verse>
			</chapter>
		</book>
		<book number="46">
			<chapter number="1">
				<verse number="1">遵 神旨意、奉召為耶穌基督之使徒 保羅 、同兄弟 所提尼 、</verse>
				<verse number="2">修書與 歌林多 之 神教會、即因基督耶穌成為聖潔、蒙召作聖徒者、以及所有在各處禱告我主耶穌基督之名者、基督乃伊等之主、亦我等之主、</verse>
				<verse number="3">願爾皆由神 我父、並主耶穌基督、得蒙恩惠平安。○</verse>
				<verse number="4">我常為爾感謝我 神、因 神由耶穌基督賜爾恩惠、</verse>
				<verse number="5">使爾因彼諸般充足、大有口才、大有知識、</verse>
				<verse number="6">正見為基督所作之證、於爾中確實不移、</verse>
				<verse number="7">以致爾所得之恩賜、無一缺欠、直俟我主耶穌基督顯現．</verse>
				<verse number="8">神亦必堅固爾至終、使爾於我主耶穌基督之日、無可責備。</verse>
				<verse number="9">神既召爾得與其子我主耶穌基督連屬、彼至終決不失信。○</verse>
				<verse number="10">兄弟乎、我賴我主耶穌基督之名、勸爾言論皆同、內中不可有紛爭、須一心一意、彼此聯合。</verse>
				<verse number="11">因 革來 氏家中之人、言及諸兄弟、謂爾中有紛爭。</verse>
				<verse number="12">即爾各人云、我屬 保羅 、我屬 亞波羅 、我屬 磯法 、我屬基督。</verse>
				<verse number="13">基督豈分焉者乎、 保羅 代爾釘於十字架乎、爾奉 保羅 之名受洗乎。</verse>
				<verse number="14">我感謝 神、除 基士部 並 迦猶 以外、我未與爾中一人施洗．</verse>
				<verse number="15">免有人云、我因己名施洗、</verse>
				<verse number="16">我亦曾與 士提反 家施洗、此外施洗與他人、我則不記憶。</verse>
				<verse number="17">基督遣我、非為施洗、乃為傳福音、決不用智慧之言、免致基督之十字架落空。○</verse>
				<verse number="18">蓋十字架之道、在滅亡者視為愚拙、在我等得救者視為 神之大能．</verse>
				<verse number="19">即如經云、我必除滅智慧者之智慧、廢壞聰明者之聰明．</verse>
				<verse number="20">智慧者何在、讀書者何在、斯世之辯士何在、 神豈非使斯世之智慧、變成愚拙乎．</verse>
				<verse number="21">世人既以己之智慧不能知 神、 神則按己之美意以人所視為愚拙之道、拯救諸信者、此即 神之智慧。</verse>
				<verse number="22">猶太 人尋求奇事、 希利尼 人尋求知識、</verse>
				<verse number="23">惟我等宣傳釘十字架之基督、 猶太 人以為厭煩、 希利尼 人以為愚拙、</verse>
				<verse number="24">惟蒙召者、無論 猶太 人、 希利尼 人、皆視之為基督、為 神之大能、 神之智慧。</verse>
				<verse number="25">因 神之愚拙、猶智於人、 神之輭弱、猶強於人。○</verse>
				<verse number="26">兄弟乎、可觀爾等蒙召者如何、依世俗論、智慧者無多、有能者無多、尊貴者亦無多。</verse>
				<verse number="27">神乃選世間之愚拙者、使智慧者羞愧、選世間之輭弱者、使強壯者羞愧。</verse>
				<verse number="28">神又選世間之卑賤者、為人厭惡者、與夫無有者、以廢壞有者、</verse>
				<verse number="29">使世人於 神前、皆不能自誇。</verse>
				<verse number="30">爾等賴 神得與基督耶穌連屬、耶穌乃 神所立、使我等由彼得以成智、稱義、成聖、並蒙贖罪。</verse>
				<verse number="31">如經所云、誇口者宜以主誇口．</verse>
			</chapter>
			<chapter number="2">
				<verse number="1">兄弟乎、從前我至爾中、並未用高言大智傳道、為 神作證．</verse>
				<verse number="2">我已定意、於爾中不知其他、惟知耶穌基督、並其釘十字架。</verse>
				<verse number="3">我居於爾中、又輭弱、又畏懼、甚為戰兢．</verse>
				<verse number="4">我所言之言、所講之道、非用世人智慧之婉言、乃用聖靈大能之明證、</verse>
				<verse number="5">使爾之信德、不因人之智慧、惟因 神之大能。○</verse>
				<verse number="6">然而我與全備者仍講智慧、但非斯世之智慧、亦非斯世有權有位終久敗壞者之智慧．</verse>
				<verse number="7">我等乃講以前所隱藏 神之奧妙智慧、即 神於萬世前預定、使我等得榮耀者。</verse>
				<verse number="8">此智慧、世上有權有位者無一知之、伊等若知之、必不釘榮耀之主於十字架。</verse>
				<verse number="9">如經所云、 神為愛之者所預備之事、乃目未曾見、耳未曾聞、亦未曾入於人心者。</verse>
				<verse number="10">惟有 神用聖靈顯之於我等、蓋聖靈參透萬事、亦參透 神之奧妙。</verse>
				<verse number="11">除人內之靈、誰能知人之情、如此、除 神之聖靈、亦無能知 神之情者。</verse>
				<verse number="12">我等所受者、非斯世之神、乃由 神之聖靈、 使我等能知 神所賜與我等之事。</verse>
				<verse number="13">且我等宣講此事、非用人之智慧所指教之言、乃用聖靈所指教之言、即偕聖靈之言、講解聖靈之事。</verse>
				<verse number="14">惟有屬情欲者、不領會 神聖靈之事、反以為愚拙、且不能知之、因此事必須被聖靈感動、方可知之。</verse>
				<verse number="15">屬聖靈者、能辨別萬事、但無一人能辨別彼．</verse>
				<verse number="16">誰能知主之心教導主乎、我等乃得基督之心矣。</verse>
			</chapter>
			<chapter number="3">
				<verse number="1">兄弟乎、我以前教訓爾、不能以爾為屬神者、但以爾為屬情欲、隨基督為嬰孩者、</verse>
				<verse number="2">我曾哺爾以乳、不以糧、彼時爾不能食糧、今亦不能。</verse>
				<verse number="3">因爾仍為屬情欲者、在爾中有嫉妒鬥狠分爭、爾豈非屬乎情欲、按世人而行乎。</verse>
				<verse number="4">有云。我屬 保羅 、有云、我屬 亞波羅 、此豈非爾屬乎情欲乎。</verse>
				<verse number="5">保羅 為誰、 亞波羅 為誰、無非為教中之執事、按主所賜與各人之恩、導爾信主者．</verse>
				<verse number="6">我曾種之、 亞波羅 灌之、惟有 神使之生長。</verse>
				<verse number="7">可見種者無足算、灌者亦無足算、全在使之生長之 神。</verse>
				<verse number="8">種者灌者一也、將來各人按己工得己賞。</verse>
				<verse number="9">我等與 神同工、爾等乃 神所耕之田、 神所造之屋。○</verse>
				<verse number="10">按 神所賜之恩、我如賢良工師、已立其基、他人在上建造、但各人宜審慎如何在上建造。</verse>
				<verse number="11">蓋已立之基、即耶穌基督、此外無人能別立一基。</verse>
				<verse number="12">假如有人以金銀寶石、草木禾稿、在此基上建造。</verse>
				<verse number="13">各人之工必將顯明、因彼日必表彰之、有火發現、火必試煉各人之工如何．</verse>
				<verse number="14">所造之工若存、斯人必得賞賜。</verse>
				<verse number="15">工若被焚、斯人必受虧損、但己終必得救、雖然得救、乃如由火中而出。○</verse>
				<verse number="16">豈不知爾乃 神之殿、 神之聖靈居於爾中乎．</verse>
				<verse number="17">如有人污穢 神之殿、 神必毀壞斯人、因 神之殿乃聖、此殿即爾等。○</verse>
				<verse number="18">不可自欺、爾中若有人似於今世有智慧、反不如變為愚拙、方可成為有智慧者。</verse>
				<verse number="19">蓋今世之智慧、 神視為愚拙、如經所云、主使有智慧者中己之詭計。</verse>
				<verse number="20">又云、主知有智慧者之思念、皆為虛空。</verse>
				<verse number="21">故爾不可以人誇口、因萬物皆屬於爾、</verse>
				<verse number="22">或 保羅 、或 亞波羅 、或 磯法 、或世界、或生、或死、或現今、或將來、皆屬於爾。</verse>
				<verse number="23">且爾屬基督、基督屬 神。</verse>
			</chapter>
			<chapter number="4">
				<verse number="1">人當視我等如基督之用人、司 神奧秘事之家宰。</verse>
				<verse number="2">所求於家宰者、惟欲其有忠心。</verse>
				<verse number="3">至於我被爾等論斷、或被他人論斷、我皆以為小事、即我亦不論斷己。</verse>
				<verse number="4">雖不自覺有錯、然亦不能因此自稱為義、判斷我者惟有主。</verse>
				<verse number="5">所以時未至、凡事皆不可論斷、惟俟主降臨、彼必燭照黑暗之隱情、顯明心中之意念、彼時各人必由 神得所應得之稱讚。○</verse>
				<verse number="6">兄弟乎、我以此事轉比己與 亞波羅 、乃專為爾之故、使爾因我二人、得知思量人不可過於聖經所言、免致自己高大、重此而輕彼。</verse>
				<verse number="7">使爾與人不同者為誰、爾所有者、何一非領受者乎、既為領受者、何以自誇、如非領受者乎．</verse>
				<verse number="8">爾已飽足、已豐富、我等不在爾處、爾等自為王矣、我亦甚願爾等為王、使我等可以一同為王。</verse>
				<verse number="9">我想 神使我等使徒身居微末、如擬定之死囚、如戲玩之物、與世界及天使並眾人觀看。</verse>
				<verse number="10">我等因基督而為愚人、爾等奉基督、反為智人、我等乃輭弱者、爾等乃強壯者、爾等乃尊貴者、我等乃卑賤者。</verse>
				<verse number="11">直至於今、我等又飢又渴、露體受辱、無有一定之居所、</verse>
				<verse number="12">而且勞苦親手作工。或被咒詛、我等為之祝福、或被驅逐、我等則忍耐。</verse>
				<verse number="13">或被毀謗、我等則善勸、人視我等如世界之污穢、萬物之糞土、直至於今、○</verse>
				<verse number="14">我書此言、非使爾等慚愧、乃警教爾等、如我所愛之子女。</verse>
				<verse number="15">爾等學基督、雖有萬師、為父者則無多、蓋我奉基督耶穌以福音生爾。</verse>
				<verse number="16">所以勸爾效法我。</verse>
				<verse number="17">因此我已遣我之愛子忠心事主之 提摩太 往就爾、彼必以我事基督之行蹤、在各教會如何訓人、言明使爾記念。</verse>
				<verse number="18">有人妄自高大、以為我不往就爾．</verse>
				<verse number="19">然主若許我、我必速往、彼時我所欲知者、非妄自高大者之言語、乃其權能。</verse>
				<verse number="20">因 神之國、非在言語、乃在權能也。</verse>
				<verse number="21">我往就爾、爾欲我如何耶、是欲我以刑杖乎、抑欲我以慈愛温柔之心乎。</verse>
			</chapter>
			<chapter number="5">
				<verse number="1">常風聞在爾中有淫亂之事、如此之淫亂、雖異邦人亦所未有、即有人佔其父之繼室、</verse>
				<verse number="2">爾仍妄自高大、並不痛哭、將行此事者、由爾中驅除。</verse>
				<verse number="3">我身雖不在爾中、而心在焉。如我親在爾中、已審斷行此事者之罪、</verse>
				<verse number="4">即我心與爾聚集時、奉我主耶穌基督之名、並用我主耶穌基督之權能、</verse>
				<verse number="5">欲將如此之人、交與 撒但 、敗壞其肉身、使其靈魂、在我主耶穌之日得救。</verse>
				<verse number="6">爾自誇、非善也、豈不知少許麪酵、能使全團發起乎。</verse>
				<verse number="7">爾本似無酵之麪、當將舊酵除淨、方可成為新團、蓋我等逾越節之羔羊、基督已代我等見殺獻祭矣、</verse>
				<verse number="8">所以我等守此節、不可用舊酵、亦不可用暴狠惡毒之酵、惟用真正誠實、如無酵之餅。○</verse>
				<verse number="9">我曾修書勸爾、不可與淫亂者相交。</verse>
				<verse number="10">我此言、非言今世一概之淫亂、貪婪、勒索、拜偶像者、若如此、爾則須離世矣。</verse>
				<verse number="11">今我修書勸爾、若有稱為兄弟者、反行淫亂、貪婪、拜偶像、辱詈、醉酒、勒索之事、如此者、即與之同食亦不可。</verse>
				<verse number="12">蓋審判教外之人、與我何涉、教內之人、非爾分當審判乎。</verse>
				<verse number="13">外人自有 神審判、故宜將此惡人、由爾中驅除。</verse>
			</chapter>
			<chapter number="6">
				<verse number="1">爾中如有彼此相爭之事、豈可向不義者求審、而不向聖徒求審乎。</verse>
				<verse number="2">豈不知聖徒將審判世界乎、世界既被爾審判、豈審判此至小之事、爾尚不堪乎。</verse>
				<verse number="3">豈不知我等將審判天使乎、何況世上之事。</verse>
				<verse number="4">故爾若有世上之事、理當審問、則令教中最卑微者審問之。</verse>
				<verse number="5">我此言、乃使爾慚愧、爾中豈無一有智慧者、能審明兄弟之事乎。</verse>
				<verse number="6">可歎兄弟控告兄弟、且在不信主者之前。</verse>
				<verse number="7">爾彼此有控告之事、此即爾有大過矣、何不轉而受欺乎、何不轉而受損乎。</verse>
				<verse number="8">爾竟欺侮人、虧負人、且所欺侮虧負者即兄弟。</verse>
				<verse number="9">豈不知不義之人、必不能進 神之國乎、不可自欺、凡淫亂者、拜偶像者、姦淫者、作孌童者、親男色者。</verse>
				<verse number="10">倫竊者、貪婪者、醉酒者、辱詈者、搶奪者、皆不能進 神之國。</verse>
				<verse number="11">爾中有人曾如此行、今因主耶穌基督、並我 神聖靈之感動、已得洗淨、成為聖潔、稱為義人。○</verse>
				<verse number="12">物皆可由我用、但不皆有益、物皆可由我用、但無論何物、我皆不肯受其挾制。</verse>
				<verse number="13">食物乃為腹、腹乃為食物、但 神必使二者皆敗壞、身非為行淫、乃為事主、主亦為身、使之得救。</verse>
				<verse number="14">神已使主復活、亦必用己之大能、使我等復活。</verse>
				<verse number="15">豈不知爾之身、乃基督之肢體乎、我可將基督之肢體、作娼妓之肢體乎、斷乎不可．</verse>
				<verse number="16">豈不知與娼妓聯合者、即與娼妓成為一體乎、如經所云、二人成為一體。</verse>
				<verse number="17">與主聯合者、即與主成為一神．</verse>
				<verse number="18">當遠避淫行、人所犯無論何罪、皆在身外、惟有行淫者、乃得罪己身．</verse>
				<verse number="19">豈不知爾之身體、即 神所賜居於爾中之聖靈之殿乎、所以不能由己、</verse>
				<verse number="20">蓋爾乃為重價所贖、身體靈魂皆屬 神、當以身體靈魂榮耀 神．</verse>
			</chapter>
			<chapter number="7">
				<verse number="1">論及爾書信所問之事、我云、男不近女為妙。</verse>
				<verse number="2">但為免淫亂、人當各有其妻、妻亦當各有其夫．</verse>
				<verse number="3">夫當以合宜之情分待妻、妻待夫亦當如此。</verse>
				<verse number="4">妻不能自主其身、乃在乎夫、夫亦不能自主其身、乃在乎妻。</verse>
				<verse number="5">夫妻不可彼此虧負、若同約暫時分房、為得閒禁食禱告、此則可行、以後仍須相聚、免 撒但 趁爾情不自禁引誘爾。</verse>
				<verse number="6">我言此、乃所許也、非所命也。</verse>
				<verse number="7">我願眾人似我、但人承受 神之恩賜、各有不同、一如此、一如彼。○</verse>
				<verse number="8">我向未嫁娶者及寡婦云、若常守似我、即與伊等有益。</verse>
				<verse number="9">倘不能自禁、嫁娶亦可、與其慾火攻心、反不如嫁娶為妙。</verse>
				<verse number="10">我命已嫁娶者、原非我也、乃是主命之云、妻不可離夫。</verse>
				<verse number="11">若已離之、不可再嫁、或仍同夫和好、夫亦不可棄妻。</verse>
				<verse number="12">向其餘之人、尚有一言、非主所云、乃我所云、倘兄弟有不信之妻、而妻願與夫同居、則不可棄之。</verse>
				<verse number="13">妻若有不信之夫、而夫願與妻同居、則不可離之。</verse>
				<verse number="14">不信之夫、因妻得謂聖潔、且不信之妻、因夫得謂聖潔、不然、爾之子女、則不得謂聖潔、但今已聖潔矣。</verse>
				<verse number="15">不信者若自離去、則由之離去、無論兄弟姊妹、遇有如此之事、並無拘束、蓋 神召我等為門徒、乃欲彼此和睦。</verse>
				<verse number="16">爾為妻者、焉知不能救夫乎、 爾為夫者、焉知不能救妻乎。</verse>
				<verse number="17">但須按 神所賜與各人者、按主所宣召各人者而行、我命各教會皆如此。</verse>
				<verse number="18">有人已受割禮奉召乎、則勿廢割禮、有人未受割禮奉召乎、則勿受割禮。</verse>
				<verse number="19">受割禮無足算、不受割禮亦無足算、但當遵守 神之誡。</verse>
				<verse number="20">各人奉召時為何身分、仍須守此身分．</verse>
				<verse number="21">爾為奴而奉召乎、不可憂慮、若能為自由者更妙。</verse>
				<verse number="22">蓋為奴者被主宣召、即為主所釋放者、為自由者被主宣召、即為基督之奴。</verse>
				<verse number="23">爾乃重價所贖、不可為人之奴。</verse>
				<verse number="24">兄弟乎、各人奉召時為何身分、仍須守此身分、事奉 神。○</verse>
				<verse number="25">論及守童身者、我未奉主之命、但我既蒙主恩能為忠心者、則以己意告爾。</verse>
				<verse number="26">我因現今之艱難、以為守素安常、乃與人有益．</verse>
				<verse number="27">爾已娶妻、則不可想分離、爾未有妻、則不可想娶．</verse>
				<verse number="28">然爾若娶妻、不得謂犯罪、童女若嫁人、亦不得謂犯罪、但此等人、身必受難、我實不忍使爾愁煩．</verse>
				<verse number="29">兄弟乎、我尚有言云、時光將盡矣、所以有妻者當如無妻。</verse>
				<verse number="30">哀哭者當如不哀哭、快樂者當如不快樂、購買者當如無有所得、</verse>
				<verse number="31">用世物者、當如不妄用世物、蓋斯世之情狀將逝矣。</verse>
				<verse number="32">我願爾無思慮、未娶者、乃為主之事思慮、想如何使主喜悅．</verse>
				<verse number="33">已娶者、乃為世上事思慮、想如何使妻喜悅。</verse>
				<verse number="34">婦人與童女、亦有分別、未出嫁者、乃為主之事思慮、欲身體靈魂皆成聖潔、已出嫁者、乃為世上事思慮、欲如何使夫喜悅。</verse>
				<verse number="35">我言此、乃為爾之益、非欲束縛爾、乃欲使爾行合理之事、無有擾亂、殷勤事主。</verse>
				<verse number="36">若有人思不使其女出嫁、為待之不合理、其女又過年歲當出嫁、斯人則可隨意而辦、不得謂為有罪、使二人成婚而已。</verse>
				<verse number="37">若有人心中堅固、無不得已之事、亦能自主、定意留其女、如此行亦善。</verse>
				<verse number="38">據此觀之、使女出嫁為善、不使女出嫁更為善．</verse>
				<verse number="39">夫尚在時、妻乃被律法約束、夫已死、妻乃自由、可隨意改嫁、惟當嫁於奉主之人。</verse>
				<verse number="40">然而依我之意、若常守節、更為有福、我言此、想己亦被 神之聖靈感動矣。</verse>
			</chapter>
			<chapter number="8">
				<verse number="1">論及祭偶像之物、我等明曉、因我等皆有知識。但知識使人自大、惟有愛心乃建立德行．</verse>
				<verse number="2">若有人自以為有知識、斯人按真實之知識、乃一無所知。</verse>
				<verse number="3">若有人愛 神、斯人乃為 神所知．</verse>
				<verse number="4">論及食祭偶像之物、我等知偶像在世無足算、亦知無有他神、惟有一位。</verse>
				<verse number="5">雖有稱為神者、或在天、或在地、即人所拜之多神多主。</verse>
				<verse number="6">然而我等惟有一神、 即父、萬物皆本於彼、我等皆歸於彼、又有一主、即耶穌基督、萬物乃賴彼而造、我等亦賴彼而贖．</verse>
				<verse number="7">但不能人人有此知識、有人至今尚存畏偶像之心、伊等食祭物、即覺為祭偶像之物、良心既暗弱、亦即污穢矣。</verse>
				<verse number="8">其實我等不能因食物蒙 神悅納、蓋我等食無益、不食亦無損。</verse>
				<verse number="9">但當謹慎、恐爾如此自由、使輭弱之人犯罪。</verse>
				<verse number="10">若良心暗弱者、見爾有知識者、在偶像之廟坐席、彼豈不因此決意食祭偶像之物乎。</verse>
				<verse number="11">且因爾之知識、輭弱之兄弟、雖有基督為之死、亦必沉淪。</verse>
				<verse number="12">爾如此得罪兄弟、傷其暗弱之良心、即得罪基督．</verse>
				<verse number="13">所以食物若使我兄弟陷於罪中、我則永不食肉、免我兄弟陷於罪中．</verse>
			</chapter>
			<chapter number="9">
				<verse number="1">我非使徒乎、我非由己者乎、我非已見我主耶穌基督乎爾奉教、非我事主之工乎。</verse>
				<verse number="2">假如他人不以我為使徒、爾終須以我為使徒、因賴主爾乃我為使徒之證。</verse>
				<verse number="3">若有人盤問我、我則申訴云、</verse>
				<verse number="4">我等豈無權飲食乎。</verse>
				<verse number="5">我等豈無權娶教妹為妻、攜之一同往來、如其餘之使徒、及主之兄弟、並 磯法 然乎。</verse>
				<verse number="6">獨有我與 巴拏巴 、不得不作工乎。</verse>
				<verse number="7">有誰當兵、用已之糧餉、有誰種葡萄園、不食園中之果實、有誰牧養羊群、不食羊群之乳乎。</verse>
				<verse number="8">我言此、豈但按人之意、律法非亦如此云乎、</verse>
				<verse number="9">即如 摩西 之律法云、碾穀之牛、不可籠其口、 神豈為牛慮乎、</verse>
				<verse number="10">非特為我等言此乎、明為我等言之、欲使耕種者可存望而耕種、打榖者可存得穀之望而打榖、</verse>
				<verse number="11">我等既傳與爾救靈之道、如撒種、則由爾得養身之物、如收成、此豈為大事乎。</verse>
				<verse number="12">他人尚操此轄爾之權、何況我等乎、然我未用此權、寧可凡事忍耐、免使基督之福音受阻隔．</verse>
				<verse number="13">爾豈不知辦聖事者、乃由聖殿得食乎、侍祭壇者、乃在祭壇有分乎．</verse>
				<verse number="14">主亦如此命傳福音者、當賴福音養身。</verse>
				<verse number="15">但此權我皆未用、我言此、並非使爾如此待我、我寧死、絕不使我此可誇之處、歸於虛空。</verse>
				<verse number="16">我傳福音、原無可誇我乃不得已者、若不傳福音、我則有禍矣．</verse>
				<verse number="17">我若甘心而傳．則必得賞、若不甘心、無奈責任已託付我矣。</verse>
				<verse number="18">我之賞賜何耶、即我傳福音、能使人不費而得基督之福音、如此、方不妄用我傳福音之權。</verse>
				<verse number="19">我雖為自由者、無人轄管、然我甘心為眾人之僕、乃欲多得人。</verse>
				<verse number="20">在 猶太 人中、我則為 猶太 人、乃欲得 猶太 人、在屬律法者之中、我則為屬律法者、乃欲得屬律法之人。</verse>
				<verse number="21">在無律法者之中、我則為無律法者、乃欲得無律法之人、其實我在 神前、非無律法、正在基督律法之下。</verse>
				<verse number="22">在輭弱者之中．我則為輭弱者、乃欲得輭弱之人、於何等人中、我則為何等人、乃欲盡力拯救數人。</verse>
				<verse number="23">我為福音、方如此行、欲與人同得福音之益。</verse>
				<verse number="24">豈不知在場賽跑、跑者多、得獎賞者惟有一人。爾賽跑當奮力、使爾可得獎賞。</verse>
				<verse number="25">凡較力爭勝者、諸事俱當修持謹守、伊等如此行、乃欲得易壞之冠冕、我等如此行、乃欲得永不壞之冠冕。</verse>
				<verse number="26">我賽跑非如無定向者、鬥拳非如擊虛空者。</verse>
				<verse number="27">我乃攻克己身、使身折服、恐我勸化他人之後、而己反被棄絕。</verse>
			</chapter>
			<chapter number="10">
				<verse number="1">兄弟乎、我不願爾不知、當日我等列祖、皆在雲下、皆由海中經過、</verse>
				<verse number="2">皆在雲中海中受洗、歸於 摩西 、</verse>
				<verse number="3">皆食一律之靈食、</verse>
				<verse number="4">皆飲一律之靈水、所飲者、乃由隨伊等之靈石而流、此石即基督。</verse>
				<verse number="5">但彼中 神不喜悅者甚多、皆於曠野倒斃矣。</verse>
				<verse number="6">此事皆為我等之鑑戒、使我等不可心存惡欲、如伊等中有人存者。</verse>
				<verse number="7">亦不可拜偶像、如伊等中有人拜者、如經所云、民坐而飲食、起而跳舞．</verse>
				<verse number="8">亦不可行姦淫、如伊等中有人行者、因而一日死二萬三千人。</verse>
				<verse number="9">亦不可試探基督、如伊等中有人試探、因而為蛇所滅。</verse>
				<verse number="10">亦不可有怨言、如伊等中有人怨言、因而被滅命者滅絕。</verse>
				<verse number="11">伊等遭此一切事、皆當以為鑑戒、且書於經、正警教我等末世之人。</verse>
				<verse number="12">故自以為能立者、必當謹慎、免至傾跌。</verse>
				<verse number="13">爾所遇之試煉、無非人之常事、但 神必不失信、決不使爾受試煉過於所能受者、正試煉時、彼必與爾開一出路、使爾能忍受。○</verse>
				<verse number="14">我所愛者乎、爾當避奉偶像之事。</verse>
				<verse number="15">我向明達者云、爾宜審察我言、</verse>
				<verse number="16">我等所祝福之杯、豈非同領基督之血乎、我等所擘之餅、豈非同領基督之體乎。</verse>
				<verse number="17">餅原為一、我等雖多、亦為一體、因我等同領此一餅。</verse>
				<verse number="18">試觀原舊之 以色列 人、凡食祭物者、豈非與祭壇連屬乎。</verse>
				<verse number="19">我何言耶、豈云偶像為足算乎、或祭偶像之物為足算乎。</verse>
				<verse number="20">乃云、異邦人所獻之祭、乃祭鬼魔、非祭 神、我不欲爾等與鬼魔連屬。</verse>
				<verse number="21">爾不能飲主之杯、又飲鬼之杯、不能食主之筵、又食鬼之筵．</verse>
				<verse number="22">我等可激主怒乎、我等勝於主乎。○</verse>
				<verse number="23">凡物皆為我可用者、但不能皆有益、凡物皆為我可用者、但不能皆建立德行。</verse>
				<verse number="24">不可求己之益、乃當求人之益、</verse>
				<verse number="25">凡賣在市之物、勿有所問即食之、免致良心有虧．</verse>
				<verse number="26">蓋地及在地所有之物、皆屬主。</verse>
				<verse number="27">倘有不信者請爾、爾如願往、所有陳設於前之食物、皆勿有所問即食之、免致良心有虧。</verse>
				<verse number="28">若有人告爾云、此乃祭偶像之物、爾則因告爾者不可食、免致良心有虧、蓋地及在地所有之物皆屬主。</verse>
				<verse number="29">我所言之良心、非爾之良心、乃彼之良心、我自由之事、為何被他人之良心議論乎。</verse>
				<verse number="30">我蒙恩得食此物、為何因我感謝主之事、被人毀謗乎。</verse>
				<verse number="31">所以爾或食或飲、無論何行、皆當為榮耀 神而行。</verse>
				<verse number="32">不論 猶太 人、 希利尼 人、 神之教會、爾皆不可使之陷於罪中。</verse>
				<verse number="33">即如我凡事使眾人喜悅、不求己之益、但求眾人之益、使其得救。</verse>
			</chapter>
			<chapter number="11">
				<verse number="1">爾當效法我、如我效法基督然。○</verse>
				<verse number="2">兄弟乎、我稱讚爾、因爾凡事記念我、堅守我所傳授之言。</verse>
				<verse number="3">我欲爾知基督乃各人之首、男乃女之首、基督之首即 神．</verse>
				<verse number="4">凡男祈禱講道、若蒙首、則輕辱己首。</verse>
				<verse number="5">凡女祈禱講道、若不蒙首、亦輕辱己首、即與薙髮無異。</verse>
				<verse number="6">女既不蒙首、反不如翦髮、女若以翦髮薙髮為羞、則當蒙首．</verse>
				<verse number="7">男乃 神之形像與榮耀、 所以不當蒙首、女乃男之榮耀、</verse>
				<verse number="8">起初男非由女而有、女乃由男而有．</verse>
				<verse number="9">且男非為女而造、女乃為男而造。</verse>
				<verse number="10">所以女當因天使之故蒙首、以顯其乃守管束者。</verse>
				<verse number="11">然照主之安排、男不能無女、女不能無男。</verse>
				<verse number="12">蓋女乃由男而有、男亦由女而有、但一切皆由 神而有。</verse>
				<verse number="13">爾自思、女不蒙首而祈禱、為合宜乎。</verse>
				<verse number="14">爾豈不知按天然之理、男若留髮即為羞乎。</verse>
				<verse number="15">女若留髮即為榮乎、蓋髮原賜之為首帕。</verse>
				<verse number="16">如有人辨駁、須知我等無有此禮、 神之眾教會、亦無有也．○</verse>
				<verse number="17">我今命爾之言、非稱讚爾、爾聚集、非受益、乃招損也。</verse>
				<verse number="18">首先我聞爾在會中聚集、彼此紛爭、我亦略信此言．</verse>
				<verse number="19">在爾中不免有分門結黨之事、以致教中心正者顯明．</verse>
				<verse number="20">爾聚於一處、不得謂為食主之晚餐。</verse>
				<verse number="21">因食時各人爭先食己之飯、於是飢餓者亦有、飲醉者亦有、</verse>
				<verse number="22">爾欲飲食、豈無有家乎、抑爾藐視 神之教會、使貧窮者羞愧乎、我將何言耶、因此稱讚爾乎、我不稱讚．</verse>
				<verse number="23">我由主受者、當日傳與爾、即主耶穌於被賣之夜、取餅、</verse>
				<verse number="24">祝謝而擘之曰、爾等取食、此乃我之身體、為爾等而擘者、爾等當如此行、以記念我。</verse>
				<verse number="25">飯後取杯亦然、曰、此杯即因我血而立之新約、每逢飲時、爾等當如此行、以記念我。</verse>
				<verse number="26">爾等每逢食此餅、飲此杯、乃表明主死、直俟主降臨之日。</verse>
				<verse number="27">所以凡有不合理食此餅、飲此杯者、即有辜負主身主血之罪矣．</verse>
				<verse number="28">人當自省、然後食此餅、飲此杯。</verse>
				<verse number="29">有不合理飲食者、即飲食己罪、因不分辨為主之身體。</verse>
				<verse number="30">故此在爾中多有輭弱者、患病者、死者亦不少。</verse>
				<verse number="31">我等若先自審、則不至於被審受罰。</verse>
				<verse number="32">如今被審受罰、乃主警教我等、免與世人一同被審定罪。</verse>
				<verse number="33">故我兄弟聚集欲食之時、當彼此相待。</verse>
				<verse number="34">若有人飢餓、可在家先食、免爾聚集自取其罪、其餘之事、我來時再為安排。</verse>
			</chapter>
			<chapter number="12">
				<verse number="1">論及聖靈之恩賜、我不願兄弟不明。</verse>
				<verse number="2">爾素為異邦人、隨人引誘、事奉喑啞偶像、此乃爾所知者。</verse>
				<verse number="3">故我告爾、未有被 神之聖靈感動而言者、能云耶穌可詛、亦未有不被聖靈感動而言者、能云耶穌為主。○</verse>
				<verse number="4">恩賜雖有不同、而聖靈惟一。</verse>
				<verse number="5">執事雖有不同、而主惟一。</verse>
				<verse number="6">所行之異能雖有不同、但行此諸事於眾中、獨有一 神。</verse>
				<verse number="7">然聖靈所顯者、賜於各人、乃使眾有益。</verse>
				<verse number="8">有人為聖靈所感、能言有智慧之言、又有人能言有知識之言、亦為此聖靈所感。</verse>
				<verse number="9">有人為聖靈所感、得出奇之信、又有人得醫病之能、亦為此聖靈所感、</verse>
				<verse number="10">有能行異能者、有能為先知講道者、有能辨別心中隱意者、有能言方言者、有能解方言者。</verse>
				<verse number="11">此等事、皆此一聖靈所成、隨意分賜各人。○</verse>
				<verse number="12">比如身乃一、而有多肢、然肢雖多、祗成一身、基督亦如此。</verse>
				<verse number="13">我等不論 猶太 人、 希利尼 人、為奴者、自由者、皆被一聖靈感動、受洗各成一體、又皆如飲一聖靈然。</verse>
				<verse number="14">身非但一肢、原有多肢。</verse>
				<verse number="15">假如足云、我非手、故不屬乎身、其因此即不屬乎身乎。</verse>
				<verse number="16">假如耳云、我非目、故不屬乎身、其因此即不屬乎身乎．</verse>
				<verse number="17">若全身為目、其聽安在、全身為耳、其齅安在。</verse>
				<verse number="18">但如今 神隨己之意、將肢一一安排於身矣。</verse>
				<verse number="19">若皆歸為一肢、則身安在。</verse>
				<verse number="20">現今肢雖多、而身則為一。</verse>
				<verse number="21">目不能向耳云、我不需爾、首亦不能向足云、我不需爾。</verse>
				<verse number="22">但身之諸肢所視為輭弱者、其用尤為切要。</verse>
				<verse number="23">且身之諸肢所視為卑賤者、我等尤待之尊貴、我等不俊美之肢、益得俊美之妝飾。</verse>
				<verse number="24">我等俊美之肢、自然無需妝飾、惟 神安排身體、益將尊貴加與缺欠之肢、</verse>
				<verse number="25">免於身有紛爭、亦使肢體互相顧念．</verse>
				<verse number="26">假如一肢受苦、所有之肢同憂、一肢得榮、所有之肢同樂．</verse>
				<verse number="27">爾等乃基督之身、且各為一肢。</verse>
				<verse number="28">神在教會所設立者、一為使徒、二為先知、三為教師、其次乃施行異能者、又次乃得醫病之恩者、救濟苦難者、治理諸事者、能言方言者。</verse>
				<verse number="29">豈皆為使徒乎、豈皆為先知乎、豈皆為教師乎、豈皆有異能者乎、</verse>
				<verse number="30">豈皆得醫病之恩者乎、豈皆能言方言者乎、豈皆能解方言者乎。</verse>
				<verse number="31">爾當熱心求至美之恩賜、我今以尤善之道路指示爾。</verse>
			</chapter>
			<chapter number="13">
				<verse number="1">我雖能言萬人之方言、及天使之言語、若無愛心、我則如鳴之鑼、響之鈸然。</verse>
				<verse number="2">我雖有先知講道之能、亦明諸奧妙、諸深理、我雖有充足之信、使我能移山、若無愛心、我則無足算。</verse>
				<verse number="3">我雖盡出所有、賙濟貧窮、又捨己身使人焚燒、若無愛心、仍然與我無益。</verse>
				<verse number="4">愛乃寬忍、慈悲、愛乃不嫉妒、愛乃不矜誇、不張狂、</verse>
				<verse number="5">不妄為、不求利己、不輕發怒、不逆料奸惡、</verse>
				<verse number="6">不喜悅非義、惟喜悅真理。</verse>
				<verse number="7">凡事包容、凡事相信、凡事盼望、凡事忍耐。</verse>
				<verse number="8">愛乃永不止息、若先知講道之能、終歸無有、言方言之能、終必停止、知識亦終歸無有。</verse>
				<verse number="9">我等今所知者有限、先知所講者亦有限。</verse>
				<verse number="10">迨完全者來至、此有限者必歸無有矣。</verse>
				<verse number="11">我為嬰兒時、言語如嬰兒、心思如嬰兒、意見如嬰兒、既成人、則棄嬰兒之事。</verse>
				<verse number="12">我等現今如隔琉璃觀視、不甚明透、至彼時、則面對面矣、今我所知者有限、至彼時、則全知、如主知我然。</verse>
				<verse number="13">如今有信、有望、有愛、此三者常存、其中最大者乃愛。</verse>
			</chapter>
			<chapter number="14">
				<verse number="1">爾當追求愛心、亦當羨慕聖靈之各恩賜、其中尤當羨慕者、乃為先知講道。</verse>
				<verse number="2">言方言者、非向人言、乃向 神言、因無人明晰、然彼乃被聖靈感動而言奧義。</verse>
				<verse number="3">為先知講道者、乃向人言、能建立德行、亦能勸勉、亦能安慰。</verse>
				<verse number="4">言方言者、乃建立己之德行、為先知講道者、乃建立教會之德行、</verse>
				<verse number="5">我願爾皆能言方言、然尤願爾為先知講道、蓋言方言者、若不解釋、使教會建立德行、則為先知講道者、即大於彼。</verse>
				<verse number="6">兄弟乎、我若往就爾、但言方言、反不將默示知識預言道理傳與爾、則於爾有何益哉。</verse>
				<verse number="7">其有聲響之死物、或簫或琴、若不辨明聲音、焉能知所吹所彈者為何。</verse>
				<verse number="8">若號筒不發一定之聲音、誰能預備攻戰乎。</verse>
				<verse number="9">如此、爾口中若言不明之言、焉能知所言者為何、但向空中言耳。</verse>
				<verse number="10">世上之口音雖多、乃無一非有意者。</verse>
				<verse number="11">我若不明言語之意、言者必以我為化外人、我亦必以言者為化外人。</verse>
				<verse number="12">如此、爾既羨慕聖靈之恩賜、則當為建立教會德行、祈求多蒙恩賜、</verse>
				<verse number="13">所以言方言者、當求主使之能解釋。</verse>
				<verse number="14">我若以方言祈禱、乃我之靈祈禱、但我之悟性無益。</verse>
				<verse number="15">然則何言耶、我必以靈祈禱、亦以悟性祈禱、我必以靈歌頌、亦以悟性歌頌。</verse>
				<verse number="16">不然、爾以靈祝謝、常人不明爾之言、焉能與爾感謝時、應聲曰阿們乎、爾所言者、彼原不明。</verse>
				<verse number="17">爾之感謝、固然是善、無奈他人不能獲益、</verse>
				<verse number="18">我感謝 神、我言方言、較爾眾所言尤多。</verse>
				<verse number="19">但於教會中、與其以方言言萬句、不如以悟性言五句、可以開導他人。○</verse>
				<verse number="20">兄弟乎、在心意不可如嬰兒、在惡事當如嬰兒、在心意則當如成人。</verse>
				<verse number="21">於律法中主云、我將以異樣之言語、異樣之口音、訓此民、伊等仍不我聽。</verse>
				<verse number="22">依此觀之、言方言乃作憑據、不為信者、乃為不信者、為先知講道、乃作憑據。不為不信者、乃為信者。</verse>
				<verse number="23">所以全教會聚於一處、若皆言方言、或有外人。或有不信者進入、豈不謂爾顚狂乎。</verse>
				<verse number="24">若皆為先知講道、或有不信者、或有外人進入、則覺被眾責備、被眾定罪。</verse>
				<verse number="25">因此、其心內隱藏之事顯露、則俯伏於地、敬拜云 神、 神真在爾中矣。○</verse>
				<verse number="26">兄弟乎、此則何如耶、爾聚會時、各人有欲歌詩者、有欲講道者、有欲言方言者、有欲傳默示者、有欲解方言者、皆當為建立德行。</verse>
				<verse number="27">若有言方言、但可二人、至多三人、必須依次而言、亦必須有一人解釋。</verse>
				<verse number="28">若無解釋者、言方言者寧在教會中緘默、惟向己並向 神言而已．</verse>
				<verse number="29">至於為先知講道者、祗可二人、或三人言、其餘者則當辨別。</verse>
				<verse number="30">若旁坐者得默示、其先言者當緘默。</verse>
				<verse number="31">爾依次皆能為先知講道、使眾學道、且得勸勉。</verse>
				<verse number="32">先知之性靈、雖受感動、仍順服先知。</verse>
				<verse number="33">蓋 神非使人混亂、乃使人和平、凡聖徒之教會皆如此。○</verse>
				<verse number="34">爾之婦女、於教會中當閉口、不準言語、乃當順服、亦如律法所言、</verse>
				<verse number="35">伊等若有所欲學者、可在家問己之夫、婦女於教會中言語、原為可恥。</verse>
				<verse number="36">神之道、豈由爾而出乎、豈獨臨於爾乎。</verse>
				<verse number="37">若有人自以為先知、或被聖靈感動者、則當知我所書於爾者、皆為主命。</verse>
				<verse number="38">若有不知者、則由其不知．○</verse>
				<verse number="39">所以我兄弟當羨慕為先知講道之能、言方言之能、亦不可禁止。</verse>
				<verse number="40">凡事皆當端正、皆當依次而行。</verse>
			</chapter>
			<chapter number="15">
				<verse number="1">兄弟乎、我昔所傳與爾之福音、即爾所受、並賴之而立者。</verse>
				<verse number="2">亦即爾守我所傳於爾之道、不至徒信、而必因之得救者、今我又以此福音告爾知之。</verse>
				<verse number="3">當日我以我所受者授於爾。其中最要者、即基督應聖經所言。為我等之罪受死。</verse>
				<verse number="4">且葬埋、至第三日復活、亦應聖經所言．</verse>
				<verse number="5">先為 磯法 所見、後為十二使徒所見。</verse>
				<verse number="6">又後一時為五百餘兄弟所見、其中多半至今尚在、亦有已去世者、</verse>
				<verse number="7">以後為 雅各 所見、又後為眾使徒所見、</verse>
				<verse number="8">末後亦為我所見、我如不至產期而生者然。</verse>
				<verse number="9">我原為使徒中最小者、不堪稱為使徒、因我曾迫害 神之教會。</verse>
				<verse number="10">然我今日成為何如人、乃蒙 神之恩而成之、且所賞我之恩、非徒然也、我較眾使徒尤勞苦、此原非我、乃 神之恩保佑我。</verse>
				<verse number="11">不論是我是伊等、我等如此傳、爾等亦如此信。○</verse>
				<verse number="12">既傳基督從死中復活、何以在爾中有人云、無有死而復活之理耶。</verse>
				<verse number="13">若無有死而復活之理、則基督未復活矣．</verse>
				<verse number="14">若基督未復活、我等所傳乃枉然、爾等之信亦枉然。</verse>
				<verse number="15">且顯明我等為 神妄證、蓋我等證 神使基督復活、死人若不復活、 神則未使基督復活。</verse>
				<verse number="16">死人若不復活、即基督亦未復活。</verse>
				<verse number="17">基督若未復活、爾之信則為徒然、爾仍在罪中。</verse>
				<verse number="18">即賴基督去世者亦皆滅沒矣。</verse>
				<verse number="19">我等若但在今生賴基督有指望、則較眾人尤苦。○</verse>
				<verse number="20">但基督誠然從死中復活、為死人首先復活者。</verse>
				<verse number="21">既因一人有死、亦因一人有從死中復活。</verse>
				<verse number="22">因 亞當 人皆死、如此、因基督人亦皆復活。</verse>
				<verse number="23">但人復活、各依其次序、首先為基督、以後在基督降臨之時、屬基督者、皆必復活。</verse>
				<verse number="24">再後基督毀滅諸般政事、權柄、威勢、將國交與父 神、彼時即為末日。</verse>
				<verse number="25">蓋基督必須為王、俟將所有 之仇敵、置其足下。</verse>
				<verse number="26">末後所毀滅之仇敵、即是死。</verse>
				<verse number="27">如經所云、 神使萬物服於其足下。然經云萬物歸服、明見使萬物歸服者不在其內。</verse>
				<verse number="28">萬物既已服之、彼時子亦自服於使萬物歸服者、使 神在萬有之上、為萬有之主。○</verse>
				<verse number="29">若死人終不復活、彼為死人受洗者、有何益乎、因何為死人受洗乎。</verse>
				<verse number="30">我等又為何時刻冒險乎。</verse>
				<verse number="31">我指主耶穌基督、因爾而賜我之光榮、發誓云、我日日冒死。</verse>
				<verse number="32">若我當日但按人意在 以弗所 與野獸戰鬥、有何益哉、若死人不復活、反不如飲食、明日將死矣。</verse>
				<verse number="33">爾等不可自欺、濫交乃敗壞善行。</verse>
				<verse number="34">當醒悟為善、不可犯罪、蓋爾中有不知 神者、我言此、乃使爾羞愧。○</verse>
				<verse number="35">或有人問、死人如何復活、以何身而來乎。</verse>
				<verse number="36">愚人乎、爾所種者、若不先死、則不能生。</verse>
				<verse number="37">且爾所種者、非將來之形體、惟種子粒、或麥、或他榖。</verse>
				<verse number="38">神乃隨己意賜與形體、又賜所有之子粒、各得己之形體。</verse>
				<verse number="39">凡形體各有不同、人一類、獸又一類、魚一類、鳥又一類。</verse>
				<verse number="40">有天上之形體、有地上之形體、天上形體之榮光一類、地上形體之榮光又一類。</verse>
				<verse number="41">日有日之榮光、月有月之榮光、星有星之榮光、此星與彼星、榮光又各有不同。</verse>
				<verse number="42">死人復活、亦如此。所種者乃必朽壞、復活者永不朽壞、</verse>
				<verse number="43">所種者屬污辱、復活者屬榮耀、所種者屬輭弱、復活者屬健壯、</verse>
				<verse number="44">所種者乃血氣之身體、復活者乃靈性之身體、有血氣之身體、又有靈性之身體、</verse>
				<verse number="45">經上亦如此云、首先之 亞當 、受造為血氣之人、末後之 亞當 、為賜生命之靈。</verse>
				<verse number="46">但屬靈者非在先、屬血氣者在先、後方有屬靈者、</verse>
				<verse number="47">第一人由地而出、乃屬土、第二人由天而出、乃是主。</verse>
				<verse number="48">屬地者如何、凡屬地者皆如何、屬天者如何、凡屬天者皆如何。</verse>
				<verse number="49">我等既有屬地之形狀、後亦必有屬天之形狀。○</verse>
				<verse number="50">兄弟乎、我告爾、血肉之體、不能進 神之國、必朽壞者、不能得永不朽壞者。</verse>
				<verse number="51">我今以奧義告爾、我等將來非皆死、乃必皆改變。</verse>
				<verse number="52">即在一霎時、一轉瞬間、號筒末次吹響之時、蓋號筒必響、死人復活、永不再死、我等亦必皆改變。</verse>
				<verse number="53">此必壞者、將來必得不壞、此必死者、將來必得不死。</verse>
				<verse number="54">必壞者既得不壞、必死者既得不死、彼時聖經所云、已得大勝、死被消滅之言、則應驗矣。</verse>
				<verse number="55">死之鋒鋩安在、陰間得勝之權勢安在。</verse>
				<verse number="56">死人鋒鋩、乃因罪而有、罪之權勢、乃因律法而有。</verse>
				<verse number="57">感謝 神、使我等賴我主耶穌基督、能以得勝。</verse>
				<verse number="58">所以我親愛之兄弟、當堅固、不可搖動、常久殷勤服事主、蓋知奉主所行之事、斷非徒勞。</verse>
			</chapter>
			<chapter number="16">
				<verse number="1">論及為聖徒捐錢之事、我如何命 加拉太 之眾教會、爾亦當如何行。</verse>
				<verse number="2">每逢七日之首日、各人當按主保佑爾所得之利、積蓄在家、免我來時方捐。</verse>
				<verse number="3">我既來、則修書遣爾所選之人、將爾之捐資、送至 耶路撒冷 。</verse>
				<verse number="4">若我亦當往、伊等則與我同往。</verse>
				<verse number="5">我有意經行 馬其頓 、經行時、我必往就爾。</verse>
				<verse number="6">或與爾暫居、或過冬、以後爾可在我所經行之路送行。</verse>
				<verse number="7">此次我不願路過見爾、主若許我、我望與爾同居幾時。</verse>
				<verse number="8">我欲居於 以弗所 、直居至五旬節。</verse>
				<verse number="9">蓋又寬大又有功效之門、開於我前、且仇敵亦不少。○</verse>
				<verse number="10">若 提摩太 至、爾當小心、使彼在爾中、無可畏懼、彼乃辦主之事、如我然。</verse>
				<verse number="11">不許有人藐視彼、當送彼平安前行、使彼可來見我、我在此候彼與諸兄弟來至。</verse>
				<verse number="12">至於兄弟 亞波羅 、我已再三勸之、同諸兄弟、往就爾、但此時彼決不願往、得便時必往。</verse>
				<verse number="13">爾當警醒、篤實信主、為大丈夫、日進剛強。</verse>
				<verse number="14">凡事由愛心而行。○</verse>
				<verse number="15">司提反 一家、在 亞該亞 首先信主、且甘心扶助聖徒、此乃爾所知者。</verse>
				<verse number="16">我勸兄弟順服如此之人．並一切如此勤勞者。</verse>
				<verse number="17">司提反 福徒拏都 亞該古 來至、我甚喜悅、伊等可補滿爾待我不足之處。</verse>
				<verse number="18">伊等已安慰爾我之心、如此之人、爾當尊重之。○</verse>
				<verse number="19">亞西亞 之眾教會、請爾安、 亞居拉 及 百基拉 並在其家之教會、因主切請爾安。</verse>
				<verse number="20">眾兄弟皆請爾安、爾宜以接吻聖潔之禮、互相問安．○</verse>
				<verse number="21">我 保羅 親筆請安。</verse>
				<verse number="22">若有人不愛我主耶穌基督、此人可詛可咒、主必降臨。</verse>
				<verse number="23">願我主耶穌基督之恩、常在爾中、</verse>
				<verse number="24">我因基督耶穌所存之愛心、亦在爾中、阿們。 使徒保羅達歌林多人前書終</verse>
			</chapter>
		</book>
		<book number="47">
			<chapter number="1">
				<verse number="1">遵 神旨意、為耶穌基督使徒之 保羅 、與兄弟 提摩太 、修書與在 歌林多 之 神教會、及 亞該亞 全地之眾聖徒、</verse>
				<verse number="2">願我父 神、與主耶穌基督、賜爾恩寵平安。○</verse>
				<verse number="3">我主耶穌基督之父 神、發慈悲之父、賜各種安慰之 神、乃當讚美者。</verse>
				<verse number="4">我等遭一切患難時、彼即安慰我等、使我等能將 神安慰我等之安慰、安慰遭一切患難之人。</verse>
				<verse number="5">我等既多受基督之苦難、亦賴基督多得安慰。</verse>
				<verse number="6">我等受苦難、乃為爾得安慰得救、使爾能忍耐我所受之苦難。我等得安慰、亦為爾得安慰得救。</verse>
				<verse number="7">我等為爾所盼望者、乃確定者也、因知爾同受苦難、亦必同得安慰。</verse>
				<verse number="8">我等不欲兄弟不知、我等在 亞西亞 、遭遇苦難、被人欺壓太甚、勢不可當、甚至活命之望皆絕。</verse>
				<verse number="9">我等心中、自擬必死、故不敢賴己、惟賴使死人復活之 神。</verse>
				<verse number="10">主曾救我等、免若此之死亡、今仍救我等、且望其將來再救我等。</verse>
				<verse number="11">爾以祈禱助我等、致有多人將來為我等謝恩、即我等因多人所得之恩。○</verse>
				<verse number="12">我等良心、證我等以 神所喜之赤心誠意、在世為人、不賴人之聰明、惟賴 神之恩惠、在爾中更如此、此乃我等可誇者。</verse>
				<verse number="13">我今書與爾之言、無非為爾所見所知者、我望爾至終知之。</verse>
				<verse number="14">正如爾中有人知我等、以為在我主耶穌之日、爾可因我等而誇、如我等因爾而誇然。○</verse>
				<verse number="15">我既有如此盼望、故前欲往就爾、使爾再得益。</verse>
				<verse number="16">亦欲從爾中經過、往 馬其頓 、復自 馬其頓 就爾、使爾送我至 猶太 。</verse>
				<verse number="17">我有此意、豈虛浮者乎、我之意、豈從私欲而起、使我言是又言非乎。</verse>
				<verse number="18">神乃真實者、我向爾傳道、從未言是又言非。</verse>
				<verse number="19">蓋我與 西拉 、並 提摩太 、在爾中所傳之 神子耶穌基督、從未有今是而後非者、在基督惟有一是。</verse>
				<verse number="20">神所應許者、在基督皆為是、在基督皆為一定、使我等歸榮耀於 神。</verse>
				<verse number="21">堅固我等、與爾同信基督、又施恩膏與我等者、即 神也。</verse>
				<verse number="22">主又以印印我等、並賜聖靈在我等心中為據。○</verse>
				<verse number="23">我未往 歌林多 、惟因寬容爾、此言、我呼 神為我之心作證。</verse>
				<verse number="24">我原不欲轄管爾之信心、乃欲輔助爾之快樂、蓋爾有信、方可以立。</verse>
			</chapter>
			<chapter number="2">
				<verse number="1">我已定意、再往就爾、必須爾我無憂。</verse>
				<verse number="2">倘我使爾憂、除我使其憂者之外、孰能使我樂乎。</verse>
				<verse number="3">我昔修書與爾、惟恐我至時、當使我樂者、反使我憂。我亦深知爾眾以我之樂、為爾之樂、</verse>
				<verse number="4">昔我哀痛迫切、多流淚、修書與爾、非欲使爾憂、乃欲使爾知我甚愛爾、</verse>
				<verse number="5">爾中若有使人憂、不但使我憂、亦略使爾眾憂、我言此、乃惟恐言重。</verse>
				<verse number="6">蓋眾罰彼已足矣。</verse>
				<verse number="7">反不如赦免之、安慰之、免其憂甚、以致淹沒。</verse>
				<verse number="8">故我勸爾、當在其身顯仁愛。</verse>
				<verse number="9">為此、我修書與爾、欲試爾凡事順從與否。</verse>
				<verse number="10">若爾赦免誰、我亦赦免、我赦免之、乃在基督前、為爾而赦免．</verse>
				<verse number="11">免致 撒但 勝我等、因我等並非不知其詭計。○</verse>
				<verse number="12">前者、我至 特羅亞 、傳基督之福音、主且為我開門、</verse>
				<verse number="13">但以未遇兄弟 提多 、我心不安、遂別彼眾而往 馬其頓 。</verse>
				<verse number="14">感謝 神、常使我等賴基督凱旋、用我等隨在宣揚基督道之馨香。</verse>
				<verse number="15">我等傳道、無論人得救滅亡、 神皆以我等為基督之馨香。</verse>
				<verse number="16">在滅亡者、即為死之香、使其死、在得救者、即為生之香、使其生、此等事、孰能當之乎。</verse>
				<verse number="17">我等非若多人、以虛假混亂 神之道、乃奉 神之命、在 神前、遵基督而誠實宣講。</verse>
			</chapter>
			<chapter number="3">
				<verse number="1">我豈又自薦乎、我豈似他人、需人之薦書與爾、或需爾之薦書與人乎。</verse>
				<verse number="2">爾即我之薦書、書於我心、為眾人所知所誦。</verse>
				<verse number="3">爾明顯為基督之書、乃我修成者、非以墨書、乃以永生 神之聖靈而書、亦非刻於石板、乃以人心為板、刻於其上者。</verse>
				<verse number="4">此乃我賴基督、在 神前所深信、</verse>
				<verse number="5">我等憑己、不能有所思、我等才能、皆從 神而來。</verse>
				<verse number="6">彼亦使我等能為新約之執事．非按儀文、乃按聖靈、蓋儀文乃使人死、聖靈乃使人活。</verse>
				<verse number="7">當日 摩西 之面、有暫時之榮光、 以色列 人、不能注目觀視、若作執事、傳彼刻於石用儀文使人死之法、尚有如此榮光、</verse>
				<verse number="8">何況作執事、傳聖靈之法、豈不更有榮光乎。</verse>
				<verse number="9">若作執事傳定罪之法有榮光、作執事傳稱義之法、榮光更盛矣。</verse>
				<verse number="10">其古時有榮光者、因此更大之榮光、即不顯其榮光。</verse>
				<verse number="11">其已廢者、既有榮光、此長存者、更有榮光矣。○</verse>
				<verse number="12">我等既有如此之望、則侃侃而傳福音。</verse>
				<verse number="13">非若 摩西 以帕蒙面、使 以色列 人、不得見將廢者之結局。</verse>
				<verse number="14">但伊等之心愚頑、讀舊約書、仍然蒙帕、至今未揭、惟賴基督、方能除之。</verse>
				<verse number="15">然伊等至於今、讀 摩西 書之時、帕仍蒙心。</verse>
				<verse number="16">至伊等歸主之時、帕即除去。</verse>
				<verse number="17">主即聖靈、主之聖靈在何處、何處即有自由。</verse>
				<verse number="18">我等面不蒙帕、皆得見主之榮光、如用明鏡觀視、我等亦變為主之形像、榮上加榮、此皆由主之聖靈而得者也。</verse>
			</chapter>
			<chapter number="4">
				<verse number="1">我等既蒙主恩、受此職份、則不敢懈自怠、</verse>
				<verse number="2">棄絕一切暗昧可恥之事、不行詭詐、不混亂 神之道、惟彰顯真理、使眾人之良心、在 神前、以我等為是。</verse>
				<verse number="3">若我等之福音不顯明、乃於沉淪者不顯明耳。</verse>
				<verse number="4">此等不信者、為此世所服事之魔王、迷惑其心、故基督雖為 神之真像其榮華福音之光、亦照不及之。</verse>
				<verse number="5">我等非傳已、乃傳基督耶穌為主、己因耶穌、為爾等之僕。</verse>
				<verse number="6">蓋始初命光自黑暗中照出之 神、今亦光照我等之心、使我等得知顯於耶穌基督面上 神之榮光。○</verse>
				<verse number="7">我等有此至寶、置於瓦器中、方顯此極大之權能、非出於我等、乃出於 神。</verse>
				<verse number="8">我等在各處、遇患難、竟不因窮、遇顛沛、竟不失望。</verse>
				<verse number="9">遭逼迫、亦不為主所棄、傾跌亦不至於死亡。</verse>
				<verse number="10">我等之身、常帶主耶穌之死、使耶穌之生、亦顯明於我身。</verse>
				<verse number="11">我等生活、常為耶穌冒死、使耶穌之生、在我必死之身顯明。</verse>
				<verse number="12">如此、則死之力、發於我等之身、生之力、發於爾等之身。</verse>
				<verse number="13">經云、我曾信之、是以言之、我等既有如此之信心、故亦因信而言。</verse>
				<verse number="14">蓋知使主耶穌復活之 神、亦必因耶穌使我等復活、且使我等與爾等同立。</verse>
				<verse number="15">萬事皆為爾等、使 神之榮耀、因多人感其鴻恩、愈益彰顯。○</verse>
				<verse number="16">故我等不懈怠、外體雖毀壞、內心則日新。</verse>
				<verse number="17">因我等所受至暫至輕之艱苦、將為我等成全極大無比永遠之榮耀。</verse>
				<verse number="18">我等所顧念、非可見者、乃不可見者也、蓋可見者乃暫時、不可見者乃永遠。</verse>
			</chapter>
			<chapter number="5">
				<verse number="1">我知我等在地之幕屋若壞、必得 神所造、非人手所造、長久在天之屋。</verse>
				<verse number="2">我等在此幕屋中、時常歎息、甚欲得在天之屋、遮蓋身體、如同衣服、</verse>
				<verse number="3">衣此衣服、即不至於赤身。</verse>
				<verse number="4">我等居此幕屋、歎息勞苦、然非欲離此屋、如脫衣服、乃欲得彼屋、如衣衣服、使死亡消滅於永生。</verse>
				<verse number="5">成全我等得此福者、即 神、彼亦將聖靈賜與我等為據。</verse>
				<verse number="6">故我等心常安穩、且知我等寄居於身、則不與主同居。</verse>
				<verse number="7">我等在世為人、不憑目見、惟憑信心。</verse>
				<verse number="8">是以心中安穩、願離身體、與主同居。</verse>
				<verse number="9">故我等無論居於身內、離於身外、惟務得主之喜悅。</verse>
				<verse number="10">蓋我等必皆在基督臺前顯露、使各人按己所行之善惡受報。○</verse>
				<verse number="11">我等既知主之威嚴、則勸人。我等已顯明於 神面前、亦望顯明於爾等心中。</verse>
				<verse number="12">我等言此、非欲再薦己與爾、乃欲使爾因我等有可誇、使爾向彼憑外貌不憑內心而誇者、有言可答。</verse>
				<verse number="13">我等若顛狂、乃為 神、我等若拘謹、乃為爾等。</verse>
				<verse number="14">基督之慈愛、激勵我等、因我等思一人既替眾人死、則眾人皆為死矣。</verse>
				<verse number="15">彼代眾人死、乃使生活者、以後不為己而活、當為代伊等死而復活之主而活。</verse>
				<verse number="16">因此、我等以後、再不憑外貌認人矣、雖曾憑外貌認基督、而今再不如此認之、</verse>
				<verse number="17">凡心在基督者、即為新造之人、舊事已過、一切皆更新。</verse>
				<verse number="18">萬事皆從 神而來、 神用耶穌基督、使我等與彼復和、又將勸人與主復和之職、賜與我等。</verse>
				<verse number="19">因 神在基督內、使世人與主復和、不將伊等之罪、歸於伊等、並以人與 神復和之道、託付我等。○</verse>
				<verse number="20">是以我等為基督之使者、如 神藉我等之口勸爾然、我等代基督求爾與 神復和．</verse>
				<verse number="21">神使彼無罪者、代我等為罪人、使我等賴彼、在 神前、稱為義人。</verse>
			</chapter>
			<chapter number="6">
				<verse number="1">我等與主同勞者、勸爾勿徒受 神之恩。</verse>
				<verse number="2">主曰、在收納之時、我聽從爾、在拯救之日、我保佑爾、今乃收納之時、今乃拯救之日矣。</verse>
				<verse number="3">我等凡事不窒礙人、以免此職受毀謗。</verse>
				<verse number="4">我等乃於各事、表明己為 神之僕、即如多所忍耐、患難、窮乏、困苦、</verse>
				<verse number="5">扑責、牢獄、擾亂、勤勞、儆醒不寐、禁口不食、</verse>
				<verse number="6">廉節、智慧、寬忍、仁慈、聖靈之感化、無偽之愛心、</verse>
				<verse number="7">真實之道理、 神之大能、仁義之干戈、在左在右、</verse>
				<verse number="8">或榮耀、或羞辱、或美名、或惡名。</verse>
				<verse number="9">似乎迷惑人、而實真誠、似乎不為人知、而實人所共知、似乎將死、而實生存、似乎受罰、而實不至死、</verse>
				<verse number="10">似乎憂愁、而實常樂、似乎貧窮、而實使多人富足、似乎一無所有、而實無一不有。○</verse>
				<verse number="11">歌林多 人歟、我向爾口則開啟、心則寬廣。</verse>
				<verse number="12">非我心狹窄待爾、乃爾心自狹窄。</verse>
				<verse number="13">我向爾言、如向子言然、爾亦當以寬廣之心報我。○</verse>
				<verse number="14">勿與不信之人為耦、義與不義、豈能相交乎。光明與黑暗、豈能相同乎。</verse>
				<verse number="15">基督與 彼列 、 有何相合乎。信主者、與不信主者、有何相干乎。</verse>
				<verse number="16">神之殿與偶像、有何相類乎。爾乃永生 神之殿、即如 神曰、我將居於伊等中、行於伊等中、我將為伊等之 神、伊等將我之民。</verse>
				<verse number="17">又曰、爾當從伊等中出、離棄伊等、勿染污穢、我則收納爾。</verse>
				<verse number="18">我將為爾之父、爾將為我之子女、此乃全能之主所言者。</verse>
			</chapter>
			<chapter number="7">
				<verse number="1">我親愛之兄弟乎、我等既得如此之應許、即當潔己、除去身心一切污穢之事、敬畏 神、成為聖潔。○</verse>
				<verse number="2">爾當容納我等、我等未嘗錯待人、未嘗損害人、未嘗貪圖人之財。</verse>
				<verse number="3">我言此、非責爾、我曾有言曰、爾常在我心中、情願同生同死。</verse>
				<verse number="4">我甚信服爾、因爾多有可誇、我在諸患難中、充滿得安慰、得快樂。○</verse>
				<verse number="5">我昔至 馬基頓 、身不得安、常遇困苦、外有爭競、內有恐懼。</verse>
				<verse number="6">惟安慰謙卑人之 神、因 提多 來、遂安慰我等。</verse>
				<verse number="7">非但因彼來、亦因彼在爾中所得之安慰、使我等得安慰、因彼以爾之思慕憂愁、與向我之熱心語我、使我喜上加喜。</verse>
				<verse number="8">昔我修書、使爾憂愁、後我雖悔、今則不悔、因知此書使爾憂愁、乃暫時耳。</verse>
				<verse number="9">今我歡喜非為爾憂愁、乃為爾從憂愁而生悔改、爾遵 神憂愁、即不至為我等稍受虧損、</verse>
				<verse number="10">蓋遵 神憂愁、遂生永不悔之悔、以致得救、順從世俗憂愁、遂使人死。</verse>
				<verse number="11">試觀爾遵 神憂愁、從憂愁中生何等之慇勤、自訴、怨恨、恐懼、思慕、熱心、自責、凡此、皆可表明爾於此事、乃潔淨者。</verse>
				<verse number="12">我昔修書與爾、非為彼虧負人者、亦非為彼受人虧負者、乃欲在 神前、表明我顧念爾之熱心。</verse>
				<verse number="13">故此我等因爾之安慰、而得安慰、且 提多 心中、從爾眾人得平安、既然歡喜、我則愈歡喜。</verse>
				<verse number="14">我曾向 提多 誇獎爾、於今亦覺無愧、我告爾之言、皆真實者、向 提多 誇爾之言、亦同真實者。</verse>
				<verse number="15">提多 記念爾眾人順服、恐懼戰兢接待之、遂愈愛爾。</verse>
				<verse number="16">今我凡事能為爾放心、則喜矣。</verse>
			</chapter>
			<chapter number="8">
				<verse number="1">我以 神賜與 馬其頓 眾教會之恩、告知兄弟、</verse>
				<verse number="2">伊等在大難中、受試煉之時、仍然快樂、雖極貧窮、益彰顯其施捨之豐厚。</verse>
				<verse number="3">我可證其自盡力量、亦過乎其力量、甘心施捨。</verse>
				<verse number="4">多方求我等收納其為供給聖徒所捐之銀。</verse>
				<verse number="5">伊等不但如此行、且先將己獻與主、後遵 神旨意、歸附我等、此真我所想望不及者。</verse>
				<verse number="6">故我又勸 提多 既在爾中開首勸捐、則當辦結此事。</verse>
				<verse number="7">爾既多信主、傳道有智慧、凡事慇勤、待我等有愛心、亦當多施捨。</verse>
				<verse number="8">我言此、非命爾、乃因他人之慇懃、亦欲試驗爾愛心之誠實。</verse>
				<verse number="9">爾知我主耶穌基督之恩、彼本豐富、為爾成為貧窮、使爾因彼之貧窮、得為豐富。</verse>
				<verse number="10">我言明我之心意、為與爾有益、蓋爾捐銀、不但先行此事、且有此心、已及一載。</verse>
				<verse number="11">今當成全此事、爾既有願行之心、即當按爾所有者成全。</verse>
				<verse number="12">人有願行之心、必蒙悅納、乃隨其所有、非強其所無。</verse>
				<verse number="13">我勸捐、非欲他人安逸、爾等困苦、</verse>
				<verse number="14">乃欲均平、今將爾之有餘、補伊等之不足、後亦將伊等之有餘、補爾之不足、此則均平矣。</verse>
				<verse number="15">如經云、收藏多者、不見有餘、收藏少者、不至缺欠。○</verse>
				<verse number="16">我感謝 神、因感動 提多 之心、使其待爾、如我待爾之慇懃。</verse>
				<verse number="17">彼不但聽我之勸、且甚慇懃、自願往就爾。</verse>
				<verse number="18">我等遣一兄弟、與 提多 偕往、此人傳福音、在眾教會中、為有名者。</verse>
				<verse number="19">不但如此、又為眾教會所選、使其與我同行、將我所收之捐銀攜往、彰顯主之榮耀、表明爾樂捐之心。</verse>
				<verse number="20">我遣人同往、免致有人因所收之捐銀甚多、毀謗我等。</verse>
				<verse number="21">我等留心行善、不但在主前、即在人前、亦欲如此。</verse>
				<verse number="22">我又遣一兄弟同往、此人我於多事屢試、知其為殷勤者、今因深信爾、更加慇懃矣。</verse>
				<verse number="23">論及 提多 、即我之伴、為爾同勤勞者、論及此二兄弟、即眾教會之使、顯揚基督榮耀者。</verse>
				<verse number="24">故爾在伊等與眾教會前、當顯爾之愛心、證我所誇獎爾之言．</verse>
			</chapter>
			<chapter number="9">
				<verse number="1">論及賙濟聖徒之事、我無庸書於爾、</verse>
				<verse number="2">因我知爾樂捐之心、常向 馬基頓 人誇獎爾、曰、 亞該亞 人、在一年前、已全預備、且爾之熱心、鼓舞多人。</verse>
				<verse number="3">然我遣數兄弟、使爾按我所言者、預備完全、恐我誇獎爾之言、歸於虛空。</verse>
				<verse number="4">又恐 馬其頓 人、與我同來、見爾未備、使我因切實誇獎爾、甚覺羞愧、爾羞愧、更不足言矣。</verse>
				<verse number="5">故我以為當請彼數兄弟、先往就爾、將前所言之捐銀、預備以俟、則顯明爾樂於施捨、非由強派矣。 ○</verse>
				<verse number="6">少種少收、多種多收、此言乃真誠者。</verse>
				<verse number="7">爾捐銀、各當隨心願、勿愁煩、勿勉強、蓋 神愛惜樂於施捨之人。</verse>
				<verse number="8">神能將各等之恩、多加與爾、使爾凡事常足、多行各善事。</verse>
				<verse number="9">如經云、彼曾散財、賙濟貧窮、彼之仁義、長存不朽。</verse>
				<verse number="10">賜種與撒種者、賜糧與食之者、 神也、必多賜種與爾、又增爾行義之效、</verse>
				<verse number="11">使爾凡事富足、得以博施、經我等散放、使人感謝 神。</verse>
				<verse number="12">此賙濟之事、不但補聖徒之缺乏、亦使多人感謝 神。</verse>
				<verse number="13">伊等從此賙濟之事得憑據、真知爾乃佩服基督福音者、又多賙濟伊等與眾人、則歸榮耀於 神。</verse>
				<verse number="14">伊等亦因 神所賜爾之厚恩、愛慕爾、為爾祈禱。</verse>
				<verse number="15">當感謝 神、因其有言不盡之鴻恩、</verse>
			</chapter>
			<chapter number="10">
				<verse number="1">我 保羅 、即與爾見面時謙卑、相離時勇敢者、今因基督之温柔和平勸爾。</verse>
				<verse number="2">有人以為我按血氣行事者、我必以勇敢待此人、勸爾勿使我就爾時、有如此之勇敢。</verse>
				<verse number="3">我等雖有血氣、然不憑血氣爭戰。</verse>
				<verse number="4">爭戰之兵器、非屬血氣、乃賴 神能破堅壘。</verse>
				<verse number="5">諸計謀、諸違逆 神道理、驕傲自大者、我等皆攻敗之、奪回人所有之心意、使之歸服基督、</verse>
				<verse number="6">且已準備、在爾歸服之時、罰彼一切違逆之人。</verse>
				<verse number="7">爾重視外貌乎、倘有人自信為屬基督者、即當再思、如果彼為屬基督者、我亦為屬基督者矣。</verse>
				<verse number="8">主賞我權、非敗壞爾、乃造就爾者、我即多以此權自誇、亦不至於慙愧。</verse>
				<verse number="9">我言此、免爾以我為修書驚嚇爾。</verse>
				<verse number="10">有人言我之書嚴厲、及至會面、人乃懦弱、言乃可輕。</verse>
				<verse number="11">但其人當思、遠離之時、我書之言語如何、至會面之日、我行事亦必如何。</verse>
				<verse number="12">有自誇者、我等不敢與之相同、亦不敢與之比較、伊等以己量己、以己較己、乃為無知者。</verse>
				<verse number="13">我等不願在分外之事自誇、惟遵守 神所定與我之限制、使我直傳福音至爾中。</verse>
				<verse number="14">我等已至爾中、傳基督之福音、即不為過分、蓋爾非在限制以外也。</verse>
				<verse number="15">我等不以他人之功勞、在分外之事自誇、惟望爾等之信心增長、使我遵所定之限制、在爾中更覺廣大。</verse>
				<verse number="16">得傳福音在爾以外之地、不以他人按限制所成就之事自誇。</verse>
				<verse number="17">凡誇者、當指主而誇。</verse>
				<verse number="18">蓋被收納者、非己所稱許、乃主所稱許者也。</verse>
			</chapter>
			<chapter number="11">
				<verse number="1">我雖狂妄、求爾少為寬容、其實爾原寬容我、</verse>
				<verse number="2">我念 神、熱心戀慕爾、蓋我曾將爾許配一夫、欲將爾如貞潔之童女、獻與基督。</verse>
				<verse number="3">當初蛇用詭詐、誘惑 夏娃 、我恐爾心、亦如此偏邪、失去信基督之誠實。</verse>
				<verse number="4">假如有人來、別傳一耶穌、非我等所傳者、或爾別受一聖靈、乃爾所未嘗受者、或更得一種福音、乃爾所未嘗得者、則聽其人可也。</verse>
				<verse number="5">我自思、凡事皆不在極大之使徒以下。</verse>
				<verse number="6">我之言語、雖為粗俗、我之知識、則不粗俗、我凡事皆顯明於爾中。</verse>
				<verse number="7">我因白傳 神之福音與爾、而自居卑微、使爾高升、此為罪乎。</verse>
				<verse number="8">我向他教會取工費、為爾之執事．</verse>
				<verse number="9">我在爾中、用度不足、並未擾累一人、惟有從 馬其頓 來之兄弟、彌補我之缺欠、凡事我早已謹守、仍欲謹守、絕不擾累爾。</verse>
				<verse number="10">我在 亞該亞 、徧處無一人能阻我如此自誇、此言乃我賴基督之誠實而言者。</verse>
				<verse number="11">此何故乎、因我不愛爾乎、 神知我愛爾。</verse>
				<verse number="12">我今所為者、以後仍必為之、為欲斷絕尋機會人之機會、使其在自誇之事、與我無所分別。</verse>
				<verse number="13">伊等乃偽使徒、行事詭詐、貌為基督使徒者。</verse>
				<verse number="14">此尚不足怪、蓋 撒但 亦常貌為光明之天使。</verse>
				<verse number="15">故 撒但 之差役、貌為公義之差役、亦不為奇、伊等之結局、必按伊等所行之事。○</verse>
				<verse number="16">我再曰、人不可將我視為狂妄者、縱視我為狂妄、亦當待我如狂妄人、使我可以略為自誇。</verse>
				<verse number="17">我所言者、非奉主命而言、乃如狂妄人、放膽自誇。</verse>
				<verse number="18">既有多人、按外貌自誇、則我亦自誇。</verse>
				<verse number="19">爾既為精明人、即能甘心忍耐狂妄人。</verse>
				<verse number="20">假如有人使爾為奴僕、侵吞爾、強取爾、驕傲爾、批爾之面、爾則皆忍耐之。</verse>
				<verse number="21">我今按羞惡我之言而言、似乎我為懦弱者、然而伊等若放膽、我亦放膽、我此言如狂妄矣。</verse>
				<verse number="22">伊等為 希伯來 人乎、我亦為 希伯來 人。伊等為 以色列 人乎、我亦為 以色列 人。伊等為 亞伯拉罕 之裔乎、我亦為 亞伯拉罕 之裔。</verse>
				<verse number="23">伊等為基督之僕乎、我更為基督之僕。我此言、如顛狂矣。我較伊等、多受勞苦、多受扑責、屢次下獄、屢次冒死、</verse>
				<verse number="24">被 猶太 人鞭扑五次、每次四十減一、</verse>
				<verse number="25">又被杖責三次、石擊一次、遇船壞三次、一晝一夜、在深海中、</verse>
				<verse number="26">我又常行遠路、遭江河之危險、賊盜之危險、同族之危險、異邦人之危險、城內之危險、曠野之危險、海中之危險、偽兄弟之危險、</verse>
				<verse number="27">受勞乏、受困苦、屢不得寢、又飢又渴、屢次禁食、遇寒冷而赤身。</verse>
				<verse number="28">除此外面之事、尚有每日堆積我心之事、即為眾教會憂慮也。</verse>
				<verse number="29">有誰懦弱、我不隨之懦弱乎、有誰被陷於罪、我不心如火焚乎。</verse>
				<verse number="30">我若必須自誇、但誇我之懦弱足矣。</verse>
				<verse number="31">我主耶穌基督之父、永遠可稱頌之 神、知我不言謊。</verse>
				<verse number="32">在 大馬色 城中、 亞哩達 王之官、守 大馬色 城、欲執我、</verse>
				<verse number="33">我從窗中、在筐內、自城上縋下、脫離其手。</verse>
			</chapter>
			<chapter number="12">
				<verse number="1">我自誇、固與我無益、而今言主之顯現默示。</verse>
				<verse number="2">我識一信奉基督之人、彼在十四年前、被引至第三層天、其時、是連身體、我不知之、是不連身體、我亦不知之、 神知之。</verse>
				<verse number="3">我知其人被引至樂園、聞隱秘之言語、乃人不可言者、</verse>
				<verse number="4">其時、是連身體、我不知之、是不連身體、我亦不知之、 神知之。</verse>
				<verse number="5">我欲因如此之人而誇、並不為己而誇、我但誇我之輭弱足矣。</verse>
				<verse number="6">即我欲自誇、亦不為狂、因我之言乃真者、但我禁止不言、免有人以為我高出彼所見於我、所聞於我之上。</verse>
				<verse number="7">此默示甚大、又恐我驕傲、故加刺於我之肉體、即 撒但 之差役、擊我、免我自傲。</verse>
				<verse number="8">因此、我三次求主、使此刺離我。</verse>
				<verse number="9">主謂我曰、我賜爾之恩足矣、因我之能力、在人之輭弱、愈益顯明。故我 保羅 、更喜誇己之輭弱、為使基督之能力護庇我。</verse>
				<verse number="10">我為基督、將輭弱、凌辱、災害、逼迫、困苦等事、皆視為可喜者、因我當輭弱之時、反剛强矣。○</verse>
				<verse number="11">我如此自誇、即成為狂妄人、乃爾强逼我者、因我原當得爾之稱揚、我雖不才、凡事亦不在至大之使徒以下．</verse>
				<verse number="12">我在爾中、以多忍耐作使徒之憑據、施行異蹟、奇事、妙用。</verse>
				<verse number="13">除我不擾累爾一事、爾又有何事、不如他教會乎、此不公之處、請爾饒恕我。○</verse>
				<verse number="14">今我第三次將往就爾、仍欲不擾累爾、因我所求者乃爾、非爾所有者。子女不為父母積財、父母為子女積財。</verse>
				<verse number="15">雖我愈愛爾、愈不見爾愛我、我仍歡喜為救爾之靈魂、費財盡力。</verse>
				<verse number="16">或有人云、我雖不擾累爾、然我為詭詐者、以計取爾。</verse>
				<verse number="17">但我遣人就爾、曾藉誰取爾之財乎。</verse>
				<verse number="18">我請 提多 就爾、又遣一兄弟同往、 提多 曾取爾之財乎、我等非同一心乎、非同一足跡乎。○</verse>
				<verse number="19">爾尚思我向爾申訴乎、我乃賴基督在 神前而言耳。親愛之友乎、凡我所行、皆為建立爾之德行。</verse>
				<verse number="20">我恐我來時、見爾不合我所望、爾見我亦不合爾所望、又恐有爭鬥、妬忌、忿怒、結黨、毀謗、讒言、狂妄、混亂等事。</verse>
				<verse number="21">並恐我再來時、我 神使我在爾中慙愧、且見多人犯罪、行污穢、姦淫、放肆之事、而未悔改、使我憂愁。</verse>
			</chapter>
			<chapter number="13">
				<verse number="1">我將第三次往就爾、憑二三人之口為證、則凡事可定。</verse>
				<verse number="2">我前已言之、今我遠離爾、又修書語爾、如我二次與爾見面時所言者然、即告犯罪者、與其餘之人云、我若再來、必不寬容。</verse>
				<verse number="3">我如此言、因爾求基督託我傳述之憑據也、基督在爾中、非輭弱者。乃有能者。</verse>
				<verse number="4">彼雖因輭弱、被人釘於十字架、但賴 神之大能、仍然存活。我等亦同其輭弱、而賴 神在爾中所顯之大能、亦必與基督同活。</verse>
				<verse number="5">爾當自省、有信心否、亦當自驗、爾豈不知若非耶穌基督居於爾心、爾則為可棄者乎。</verse>
				<verse number="6">我望爾知我等非可棄之人。</verse>
				<verse number="7">我求 神、使爾絕不為惡、並非欲顯明我等乃蒙悅納者、惟欲爾行善、雖人視我為可棄者、亦可也。</verse>
				<verse number="8">蓋我等不能違背真理、惟能扶助真理。</verse>
				<verse number="9">我等輭弱、爾等剛强、我等即歡喜、我所願者、乃爾等為完全人．</verse>
				<verse number="10">我今與爾遠離、以此言書於爾、使我與爾會面之時、不按主所賜我之權而用嚴法、此權、主賜與我、乃使人成全、不使人敗壞。○</verse>
				<verse number="11">要之惟有一言。願兄弟皆平安、當為完全人、互相勸勉、彼此同心、大家和睦、如此、則賜仁愛和平之 神、必常在爾中。</verse>
				<verse number="12">爾當以聖潔行接吻禮、互相問安、</verse>
				<verse number="13">眾聖徒皆請爾安。</verse>
				<verse number="14">願主耶穌基督之恩惠、 神之慈愛、聖靈之感動、常在爾眾中間。阿們。 使徒保羅達歌林多人後書終</verse>
			</chapter>
		</book>
		<book number="48">
			<chapter number="1">
				<verse number="1">我 保羅 為使徒、非人所遣、亦非人所立、乃耶穌基督與使之從死復活之父 神所立者、</verse>
				<verse number="2">我與偕我同在之眾兄弟、修書寄與 加拉太 之諸教會、</verse>
				<verse number="3">願父 神、與我主耶穌基督、賜爾恩寵平安。</verse>
				<verse number="4">基督遵我父 神之旨意、為我等之罪捨身、欲救我等脫離此惡世、</verse>
				<verse number="5">但願榮耀歸於 神、永世無盡、阿們。○</verse>
				<verse number="6">爾如此之速、離棄召爾蒙基督恩之 神、別從一福音、我甚為詫異。</verse>
				<verse number="7">爾所從者非福音、但有人攪擾爾、欲改變基督之福音。</verse>
				<verse number="8">無論是我等、是天使、若傳與爾福音、與我所傳者不符、即當被咒詛。</verse>
				<verse number="9">我曾言之、現今又言、若有人傳與爾福音、與爾所受者不符、即當被咒詛。</verse>
				<verse number="10">我今欲得人之心乎、抑欲得 神之心乎、我豈求人之喜悅、我若求人之喜悅、即非基督之僕矣。○</verse>
				<verse number="11">兄弟乎、我告爾、我所傳之福音、非按人意、</verse>
				<verse number="12">蓋我未曾從人得之、亦未曾從人學之、乃耶穌基督默示與我者。</verse>
				<verse number="13">爾已聞我前在 猶太 教所行之事、我原極力逼迫 神之教會、而殘害之。</verse>
				<verse number="14">我又在 猶太 教中、比我本國年歲相同者多人、更有長進、因我於祖宗所傳之遺規、較伊等益加熱心。</verse>
				<verse number="15">然 神將我從母胎中選定、施恩召我、</verse>
				<verse number="16">又悅將其子彰顯於我心、使我傳於異邦、彼時、我並不與血氣之人相商、</verse>
				<verse number="17">亦不上 耶路撒冷 、見比我先作使徒者、惟往 亞喇伯 、又回 大馬色 。</verse>
				<verse number="18">過三年、始上 耶路撒冷 、見 彼得 、與之同居十五日。</verse>
				<verse number="19">至於他使徒、除主之兄弟 雅各 外、我皆未曾見之。</verse>
				<verse number="20">我所書與爾者、在 神前絕無謊言．</verse>
				<verse number="21">以後我往 叙利亞 與 基利家 之地。</verse>
				<verse number="22">彼時 猶太 信基督之各教會、尚未見我面、</verse>
				<verse number="23">但聞從前逼迫我之人、今傳其昔所殘害之道。</verse>
				<verse number="24">伊等因我之故、即歸榮耀與 神。</verse>
			</chapter>
			<chapter number="2">
				<verse number="1">十四年後、我同 巴拏巴 携帶 提多 、又上 耶路撒冷 。</verse>
				<verse number="2">我乃得默示而往、且將我在異邦所傳之福音、告知伊等、乃暗告與彼眾有名望之人、 免我前後所行、歸於徒勞。</verse>
				<verse number="3">同我來之 提多 、雖是 希利尼 人、亦未曾强其受割禮。</verse>
				<verse number="4">如此行、乃因混入教會之假兄弟、伊等私來窺視我等賴基督耶穌所得自由之福、欲使我等為奴僕。</verse>
				<verse number="5">我即一時之間、亦未曾順服伊等、為使福音真道、常存於爾中。</verse>
				<verse number="6">至彼有名望者、無論其為何如人、皆與我無干、 神不以貌取人、彼有名望者、並未有所增益於我、</verse>
				<verse number="7">反見主託我傳福音、與未受割禮者、如託 彼得 傳福音與已受割禮者、</verse>
				<verse number="8">主感動 彼得 、使其為使徒、傳福音與受割禮者、亦感動我、使我為使徒、傳與異邦人。</verse>
				<verse number="9">人視為教會柱石之 雅各 、 磯法 、 約翰 、既知有此恩惠賜與我、遂與我及 巴拏巴 、用右手行相交之禮、使我等往異邦人中、伊等往奉割禮之人中。</verse>
				<verse number="10">祗欲我等記念 猶太 之貧民、此本為我切心而作者。○</verse>
				<verse number="11">後 彼得 至 安提阿 時、因其有可責之處、我當面戒止之。</verse>
				<verse number="12">雅各 差遣之人尚未至、 彼得 與異邦人同食、伊等既至、 彼得 畏懼奉割禮者、則退去、與異邦人離隔。</verse>
				<verse number="13">其餘之 猶太 人、皆隨彼而為偽、即 巴拏巴 、亦被伊等引誘而為偽。</verse>
				<verse number="14">其時、我見伊等之行為不正、與福音之真理不合、即在眾前謂 彼得 曰、爾本 猶太 人、既從異邦之風俗、不守 猶太 之規矩、為何强異邦人學 猶太 人乎。</verse>
				<verse number="15">我等生而為 猶太 人、非異邦犯罪之人、</verse>
				<verse number="16">既知人得稱為義、非因守律法、乃因信耶穌基督、故我等亦信耶穌基督、乃欲因信基督得稱為義、不因遵守律法、蓋無一人因遵守律法得稱為義。</verse>
				<verse number="17">若我等賴基督指望得稱為義、仍為罪人、豈基督乃使人犯罪者乎、斷乎不是。</verse>
				<verse number="18">我素所拆毀者、若重新建造、此即顯明己為罪人、</verse>
				<verse number="19">我因律法、即與律法斷絕如死、使我為 神而活。</verse>
				<verse number="20">我與基督同釘十字架、然我仍活、非我活、乃基督在我內而活、如今我有肉身而活、乃信彼愛我為我捨身之 神之子而活。</verse>
				<verse number="21">我不廢棄 神之恩、若能賴律法得稱為義、則基督之死、為徒然矣。</verse>
			</chapter>
			<chapter number="3">
				<verse number="1">無知之 加拉太 人歟曾在爾目前、似有耶穌基督明釘於十字架、誰迷惑爾、使爾不從真理乎。</verse>
				<verse number="2">我祗問爾、爾受聖靈、乃因遵行律法乎、抑因聽信福音乎。</verse>
				<verse number="3">爾既受聖靈入門、竟欲賴儀文成全、 有如此無知者乎。</verse>
				<verse number="4">爾徒受如此之多苦乎、豈果徒然乎。</verse>
				<verse number="5">賜爾聖靈、在爾中行異能、是因遵行律法乎、抑因聽信福音乎。</verse>
				<verse number="6">即如 亞伯拉罕 信 神、彼之信即稱為義。</verse>
				<verse number="7">從此爾可知信主之人、方為 亞伯拉罕 之子孫。</verse>
				<verse number="8">按聖經、 神豫知將使異邦人因信得稱為義、即先傳福音與 亞伯拉罕 、曰、萬國必因爾得福。</verse>
				<verse number="9">可見信主之人。與信主之 亞伯拉罕 一同得福。</verse>
				<verse number="10">凡賴行律法之功者、皆被咒詛、如經云、凡不全行律法書之命者、則必被咒詛。</verse>
				<verse number="11">無人賴律法、在 神前得稱為義。此乃明顯者、因經云、義人因信得生。</verse>
				<verse number="12">律法不本乎信、祗言人若遵行條誡、則得生命。</verse>
				<verse number="13">基督為我受咒詛、贖我脫離律法之咒詛、因經云、凡挂於木者、皆被咒詛。</verse>
				<verse number="14">如此、 亞伯拉罕 之福、可因基督耶穌、臨於異邦、使我等因信而得所許之聖靈．○</verse>
				<verse number="15">兄弟乎、我今且按人之言曰、人既立定約書、即無有敢廢棄加增者、</verse>
				<verse number="16">所許之言、乃向 亞伯拉罕 與其子孫而許、並非云眾子孫、指多人、乃云一子孫、指一人、此人即基督．</verse>
				<verse number="17">我所言者、即 神指基督所豫立之約、不能被四百三十年後之律法廢棄、致所許者歸於虛空。</verse>
				<verse number="18">承受基業、若由於律法、則不再由於應許、惟 亞伯拉罕 之基業、乃 神以應許而賜之。</verse>
				<verse number="19">如此言之、律法有何用乎、曰、原為罪愆而設、以待受應許之子孫來至、且律法乃託天使傳授、有中保經手者。</verse>
				<verse number="20">既有中保、則非一面之事、而 神則惟一。</verse>
				<verse number="21">如此、律法與 神之應許、有相反乎、斷乎無有。若有能使人得生之律法、此律法自必使人得稱為義矣。</verse>
				<verse number="22">但按聖經、眾人皆在罪中、 使所應許之福、因信耶穌基督、歸與諸信者。○</verse>
				<verse number="23">信主之道、尚未出現、我等見禁於律法、拘囿以待信主之道顯現。</verse>
				<verse number="24">如此、律法乃我等訓蒙之師、引我等就基督、使我等因信得稱為義。</verse>
				<verse number="25">信主之道、既已出現、我等即不至再受師轄、</verse>
				<verse number="26">爾因信基督耶穌、皆為 神之子女。</verse>
				<verse number="27">因凡受洗歸於基督者、皆學習基督。</verse>
				<verse number="28">信奉基督、並不分 猶太 人、 希利尼 人、自主者、為奴者、或男或女、爾既為基督耶穌之門徒、則皆為一。</verse>
				<verse number="29">爾既屬乎基督、即為 亞伯拉罕 之子孫、按照應許而為嗣業者。</verse>
			</chapter>
			<chapter number="4">
				<verse number="1">我曰嗣業者、將來雖為全業之主人、尚未及歲之時、則與奴僕無異、</verse>
				<verse number="2">必有人約束管教之、直待其父豫定之時來至。</verse>
				<verse number="3">我等尚未及歲、被世俗小學管束、亦是如此。</verse>
				<verse number="4">及至時已滿足、 神遣其子由女而生、屬律法轄管、</verse>
				<verse number="5">欲將律法所管之人贖出、使我等得為子之名分。</verse>
				<verse number="6">爾既得為子、 神即遺其子之聖靈、在爾心中呼曰、阿爸父也。</verse>
				<verse number="7">可見爾非仍為奴僕、乃為子、既為子、即賴基督為 神之後嗣。○</verse>
				<verse number="8">爾昔不知 神、所事奉之神、原非 神。</verse>
				<verse number="9">今爾識 神、乃蒙 神所識、爾為何仍從輭弱無用之小學、欲再受其管束、為奴僕乎。</verse>
				<verse number="10">爾仍謹守日期、月分、節期、年分。</verse>
				<verse number="11">我為爾懼、恐我在爾中所用之功、歸於枉然。○</verse>
				<verse number="12">兄弟乎、我求爾須似我、因我亦似爾、爾並未虧負我。</verse>
				<verse number="13">昔我身體輭弱、傳福音與爾、乃爾所知。</verse>
				<verse number="14">爾亦未曾因我身有苦難、即藐視厭棄我、反接待我、如 神之使者、如基督耶穌。</verse>
				<verse number="15">爾當時之福何在、當時爾若能行、即將己目抉而與我、亦所甘心、此乃我可與爾作證者。</verse>
				<verse number="16">我向爾講真道、反成爾之仇乎。</verse>
				<verse number="17">彼眾熱心待爾、則非善意、乃欲離間爾、使爾熱心待彼。</verse>
				<verse number="18">若於善事、常以熱心待人、原為美善、即我不在爾中、亦當如此行、</verse>
				<verse number="19">小子乎、我再為爾受劬勞之苦、直至基督之形狀、成就於爾心中、</verse>
				<verse number="20">我今情願在爾中改換口氣、因我尚有疑於爾．○</verse>
				<verse number="21">爾欲服律法者、請告我、爾未聞律法乎、</verse>
				<verse number="22">律法云、 亞伯拉罕 有二子、一為婢女所生、一為自主之婦所生．</verse>
				<verse number="23">其從婢女生者、乃按血氣而生、其從自主之婦生者、乃因應許而生。</verse>
				<verse number="24">此皆可作比喻、二婦人比作新舊兩約、一約是從 西乃 山而傳者、使人為奴僕、即比 夏甲 。</verse>
				<verse number="25">此 夏甲 、乃指 亞喇伯 之 西乃 山、與現今之 耶路撒冷 同等、彼與彼之子女、皆是為奴者。</verse>
				<verse number="26">但在上之 耶路撒冷 、乃自主之婦、彼即為我等眾人之母、</verse>
				<verse number="27">如經云、不受胎、不生育者、當喜樂、未經產難者、可發聲歡呼、無夫者、比有夫者、子女更多。</verse>
				<verse number="28">兄弟乎、我等如 以撒 、乃因應許作子女。</verse>
				<verse number="29">當時按血氣而生者、逼迫按聖靈而生者、今亦然矣。</verse>
				<verse number="30">經何言乎、乃言將婢女與其子逐出、因婢女之子、不可與自主之婦之子、同承基業．</verse>
				<verse number="31">兄弟乎、如此觀之、我等非婢女之子女、乃自主之婦之子女矣．</verse>
			</chapter>
			<chapter number="5">
				<verse number="1">我等既被基督釋放、得以自由、即當堅立、不再被人挾制作奴僕。○</verse>
				<verse number="2">我 保羅 告爾、若受割禮、基督即與爾無益．</verse>
				<verse number="3">我再切實告與凡受割禮者曰、爾當遵守全律法。</verse>
				<verse number="4">爾欲賴律法得稱為義者、即與基督無干涉、已與恩寵斷絕矣。</verse>
				<verse number="5">蓋我等被聖靈感動、乃因信而待所盼望得稱為義之福。</verse>
				<verse number="6">作基督耶穌門徒、受割禮無益、不受割禮亦無益、獨有行仁愛之信心、方為有益。</verse>
				<verse number="7">爾素行甚善、有誰攔阻爾、使爾不順真理乎。</verse>
				<verse number="8">爾所聽之勸、非出於召爾之主。</verse>
				<verse number="9">些微麪酵、能使全團發起．</verse>
				<verse number="10">我確信爾蒙主保佑、必不懷異心、攪擾爾者、不論為誰、心受其刑．</verse>
				<verse number="11">兄弟乎、我若仍傳割禮、何至仍受逼迫乎、若傳割禮十字架之道、則不被人厭棄矣。</verse>
				<verse number="12">但願攪亂爾者、被斷絕。○</verse>
				<verse number="13">兄弟乎、爾蒙召得以自由、決不可將自由之好處、當作縱欲之機會、祗當用愛心互相服事。</verse>
				<verse number="14">因律法皆包括於愛人如己之一言矣。</verse>
				<verse number="15">爾若互相吞噬、則恐互被滅亡。○</verse>
				<verse number="16">我曰、爾當順從聖靈、勿縱肉身之私欲、</verse>
				<verse number="17">蓋情欲 與聖靈相爭、聖靈與情欲相爭、彼此交戰、使爾不能行所願行之事。</verse>
				<verse number="18">爾若被聖靈引導、即不為律法所轄。</verse>
				<verse number="19">情欲 之事、皆顯而易見者、即如姦淫、苟合、污穢、邪侈、</verse>
				<verse number="20">拜偶像、巫術、仇恨、鬥狠、賭賽、忿怒、分爭、結黨、異端、</verse>
				<verse number="21">妒嫉、兇殺、醉酒、放蕩等類。我昔告爾、今又告爾、人行如此之事、必不得進 神之國。</verse>
				<verse number="22">聖靈所結之果、即仁愛、喜樂、和平、忍耐、慈悲、善良、信德、</verse>
				<verse number="23">温柔、節制、如此之事、無律法禁止。</verse>
				<verse number="24">凡屬基督者、已將肉體與其情其欲、同釘十字架矣。○</verse>
				<verse number="25">我等若賴聖靈而生、則當遵從聖靈而行、</verse>
				<verse number="26">勿貪虛名、彼此招惹互相妒嫉。</verse>
			</chapter>
			<chapter number="6">
				<verse number="1">兄弟乎、人若偶有過犯、爾被聖靈感動者、當用温柔之心規勸之、又當自省、惟恐亦受迷惑。</verse>
				<verse number="2">爾彼此之重擔、須互相擔當、如此、即完全基督之律法。</verse>
				<verse number="3">人若無有、自以為有、即自欺也。</verse>
				<verse number="4">各人皆當察己之行、如此、則其所誇者、在己不在人。</verse>
				<verse number="5">因各人必擔己之重任。○</verse>
				<verse number="6">學道者、當將一切需用、供給傳道者。</verse>
				<verse number="7">勿自欺、 神乃不能侮慢者、人所種者為何、所收者亦為何。</verse>
				<verse number="8">若為情欲種者、必從情欲收滅亡、為聖靈種者、必從聖靈收永生．</verse>
				<verse number="9">故我等行善、不可懈怠、若力不中止、至時、必將收成。</verse>
				<verse number="10">若有機會、則當向眾行善、待信主之人、更當如此。○</verse>
				<verse number="11">爾觀我親手寫與爾之書、何等長乎。</verse>
				<verse number="12">彼眾圖謀外貌體面之人、皆勉强爾受割禮、特恐為基督之十字架、被人逼迫。</verse>
				<verse number="13">伊等自受割禮、竟不遵守律法、反欲爾受割禮、致伊等因爾之外貌、可以誇口。</verse>
				<verse number="14">惟我斷不可別有所誇、祗誇我主耶穌基督之十字架、因此十字架、我觀世界、乃已釘十字架、世界觀我、亦已釘十字架。</verse>
				<verse number="15">作基督耶穌之門徒、受割禮、不受割禮、皆無關緊要、緊要者、即作再造復新之人。</verse>
				<verse number="16">凡按此道而行者、願平安恩寵、加與伊等、亦加與 神所選之 以色列 民．○</verse>
				<verse number="17">自今以後、人皆不當攪擾我、因我帶主耶穌之印記在身。○</verse>
				<verse number="18">兄弟乎、願我主耶穌基督之恩、常在爾心中、阿們． 使徒保羅達加拉太人書終</verse>
			</chapter>
		</book>
		<book number="49">
			<chapter number="1">
				<verse number="1">遵 神旨意、為耶穌基督使徒之 保羅 、修書與在 以弗所 之聖徒、及凡信基督耶穌者、</verse>
				<verse number="2">願我父 神、與主耶穌基督、賜爾恩寵平安．○</verse>
				<verse number="3">當讚美我主耶穌基督之父 神、因彼曾藉基督、賜我等各種關乎靈魂之福在天、</verse>
				<verse number="4">即如 神在創世以前、因基督揀選我等、使我等在其前、成為聖潔、無可指摘。</verse>
				<verse number="5">又按己之美意、施仁愛、預定我等、因耶穌基督、為其義子。</verse>
				<verse number="6">使人稱頌其因愛子所賞與我等之榮恩。</verse>
				<verse number="7">亦按其豐盛之恩、使我等因其愛子流血、得蒙救贖、得免罪過。</verse>
				<verse number="8">此恩、乃 神以各種聰明智慧、充足賞與我等者。</verse>
				<verse number="9">又使我等知其旨意之奧妙、按己所定之美意。</verse>
				<verse number="10">在日期滿足之時、將天上地下之萬物、一併歸於基督。</verse>
				<verse number="11">任憑己之旨意行萬事之主、又按己意、預定我等、因基督承受基業。</verse>
				<verse number="12">使我首先因基督指望得救者、讚美其榮耀。</verse>
				<verse number="13">爾既聞真理、即能救爾之福音、亦信從基督、既信之後、即受所應許之聖靈為印證。</verse>
				<verse number="14">此聖靈、乃我等基業之憑據、使我等能取贖基業、則稱頌主之榮耀。○</verse>
				<verse number="15">因此我既聞爾信主耶穌之信、愛眾聖徒之愛。</verse>
				<verse number="16">即為爾感謝 神不止、禱告之時、常記念爾。</verse>
				<verse number="17">求我主耶穌基督之 神、榮耀之父、賞與爾、增長智慧、默示奧妙之聖靈、使爾識主。</verse>
				<verse number="18">光照爾心中之目、使爾知蒙其恩召、有何等指望、其賞與聖徒榮耀之基業、何等豐盛、</verse>
				<verse number="19">並向我等信者所顯之能力、何等浩大。</verse>
				<verse number="20">即如彼於基督所顯之大能大力、使其從死復活、使其在天上、坐於己右、</verse>
				<verse number="21">超乎一切為首領者、掌權者、有威勢者、主治者、與今世來世、凡有名望者之上。</verse>
				<verse number="22">又將萬物服其足下、使其在萬物之上、為教會之元首。</verse>
				<verse number="23">教會乃其身體、為充滿萬物之主所充滿。</verse>
			</chapter>
			<chapter number="2">
				<verse number="1">爾素在愆尤罪惡之中、如死人然。</verse>
				<verse number="2">所行者、皆隨從今世之風俗、順服空中掌權者、即今誘惑逆子之邪魔。</verse>
				<verse number="3">我等從前、亦皆在其中、放縱肉體之情慾、隨從身心之意見而行、本為 神所怒、如他人然。</verse>
				<verse number="4">然 神之慈悲、甚為豐盛、愛我等已至於極。</verse>
				<verse number="5">我等正在罪惡中、如死人然、主使我等、與基督一同復活、我等乃 賴恩得救者。</verse>
				<verse number="6">主又因基督耶穌、使我等與基督同復活、同坐於天．</verse>
				<verse number="7">欲以己因基督耶穌、向我等所發之仁慈、與極豐極盛之恩、顯明於後世。</verse>
				<verse number="8">爾之得救、乃本乎恩、亦因信、此非由己、乃 神所賜者、</verse>
				<verse number="9">亦非賴乎功、以免有人自誇我等為 神所造、乃因基督耶穌被造者、使我等能行主所預定</verse>
				<verse number="10">我等當行之善事。○</verse>
				<verse number="11">故爾當記憶、爾從前按本身為異邦人、彼身受人手所行之割禮者、謂爾為未受割禮者。</verse>
				<verse number="12">彼時、爾與基督相離、乃 以色列 國外之人、與盟約所許之福無關、無有指望、活於世間、以為無有 神。</verse>
				<verse number="13">爾從前遠離 神、今賴基督耶穌、因彼流血之功、已得親近矣。</verse>
				<verse number="14">耶穌乃使我等和好者、將二者合而為一、拆毀中隔之墻垣。</verse>
				<verse number="15">又因身體受死、除去講儀文之律例、遂將寃仇解釋、致使二者和好於己身、成一新人．</verse>
				<verse number="16">且因十字架、使二者聯為一體、與 神復和、將寃仇皆滅於其身。</verse>
				<verse number="17">且來傳和平福音與爾在遠方者、又傳與近處之人。</verse>
				<verse number="18">使我等二者為一聖靈所感、賴基督得以親近天父。</verse>
				<verse number="19">如此、爾不再為外人、不再為客旅、乃與聖徒一國、 神一家矣。</verse>
				<verse number="20">爾被建造、乃使徒先知為基址、耶穌基督為屋角之磐石。</verse>
				<verse number="21">全屋賴彼聯絡、漸成為主之聖殿、</verse>
				<verse number="22">爾亦賴彼同被建造、成為 神藉聖靈而居之所。</verse>
			</chapter>
			<chapter number="3">
				<verse number="1">因此、我為基督耶穌、並為爾異邦人被囚之 保羅 、為爾祈禱。</verse>
				<verse number="2">爾已聞 神為爾之故、施恩賜我職分。</verse>
				<verse number="3">用默示開導我、使知福音之奧妙、我亦曾修書略言之。</verse>
				<verse number="4">爾見之、即能知我深明基督之奧妙。</verse>
				<verse number="5">此奧妙、在以前之世代、未曾顯示與人、今以聖靈明示其聖使徒與先知。</verse>
				<verse number="6">此奧妙、即使異邦人同得基業、聯為一體、賴福音同得因基督所應許之福．</verse>
				<verse number="7">我蒙 神恩賜、被其大能感動、為此福音之執事．</verse>
				<verse number="8">我在眾聖徒中、雖為最卑微者、彼仍賜我此恩、將基督不可測量之豐富福音、傳與異邦人．</verse>
				<verse number="9">使眾人皆知歷世以來所隱藏之奧妙、即隱藏於以耶穌基督創造萬物之 神心中之奧妙．</verse>
				<verse number="10">以致天上之為首領者、掌權者、因教會得知 神諸智慧。</verse>
				<verse number="11">此乃按 神在創世以前、因我主耶穌基督所定之旨意．</verse>
				<verse number="12">我等信耶穌、即可賴彼、坦然無疑、而至天父前。</verse>
				<verse number="13">故我勸爾、勿因我為爾所受之患難而怯懦、此原為爾之榮耀。○</verse>
				<verse number="14">因此我在我主耶穌基督之父前、即天上地下全家、皆從而得名之父前、屈膝祈求。</verse>
				<verse number="15"></verse>
				<verse number="16">求彼按其豐美榮耀、賞賜聖靈、使爾心中之力量增長、</verse>
				<verse number="17">使基督因信居於爾心、</verse>
				<verse number="18">使爾之愛心、根深址固、能與眾聖徒同知此奧妙、何等長闊高深。</verse>
				<verse number="19">且知基督不可測量之慈愛、使爾得蒙 神滿足之恩德、充滿爾心。○</verse>
				<verse number="20">神按其感動我等之大能、能為我等成就一切超乎我等所求所想之事。</verse>
				<verse number="21">願彼因基督耶穌、在教會中得榮耀、世世無盡、阿們。</verse>
			</chapter>
			<chapter number="4">
				<verse number="1">我為主被囚者勸爾、既然蒙召、行為即當與蒙召之恩相稱。</verse>
				<verse number="2">凡事謙遜、温柔、忍耐、存愛心、互相寬恕。</verse>
				<verse number="3">務求用和平、彼此聯絡、保守聖靈所賜合而為一之心。</verse>
				<verse number="4">身體惟一、聖靈惟一、正如爾蒙召、同有一指望。</verse>
				<verse number="5">主一、信一、 洗禮一、</verse>
				<verse number="6">神一、即眾人之父、超乎萬有之上、貫乎萬有之中、亦在爾眾人之內。</verse>
				<verse number="7">我等各人、皆按基督所賜之分量蒙恩。</verse>
				<verse number="8">如經云、彼升高天、擒獲仇敵、將各等恩賜、賞與世人。</verse>
				<verse number="9">既曰升上、豈非先降於地底下乎。</verse>
				<verse number="10">降下者、與彼升上比諸天猶高、充滿萬物者、原祗一位。</verse>
				<verse number="11">其所設立者、 有使徒、有先知、有傳福音者、有牧師、與教師、</verse>
				<verse number="12">為欲造就聖徒、司理教事、建立基督之身體．</verse>
				<verse number="13">直待至我眾一同信服、一同認識 神之子、成為完全人、得有基督充滿之分量。</verse>
				<verse number="14">使我等不再為嬰孩、中人詭計、與欺騙之法術、即隨從各等異端、如被風波搖蕩。</verse>
				<verse number="15">乃以愛心順從真理、日漸長進、凡事學習為元首之基督。</verse>
				<verse number="16">全體皆賴基督、聯絡堅固、百節各隨其用、互相輔助、遂使身體日漸增長、因愛建立德行。○</verse>
				<verse number="17">故我賴主警戒爾、勿再存虛妄之心、行事如異邦人。</verse>
				<verse number="18">伊等心中、昏昧無知、性質愚頑、遂離 神生命之道。</verse>
				<verse number="19">良心既已喪盡、即放縱私慾、行種種之污穢、無有底止。</verse>
				<verse number="20">爾學基督、則非如此。</verse>
				<verse number="21">因爾已聽耶穌之言、受其教訓、知其真理．</verse>
				<verse number="22">以致脫去舊日之惡態、棄絕從前誘惑爾之邪慾、</verse>
				<verse number="23">將爾之志氣、改換一新。</verse>
				<verse number="24">服以新人之式、此新人、乃按 神而造者、仁義、聖潔、真實俱備。○</verse>
				<verse number="25">故當脫去謊話、彼此皆實言、因我等乃一身之肢體。</verse>
				<verse number="26">動氣、即當謹防犯罪、勿含怒至日落時。</verse>
				<verse number="27">勿與魔鬼稍留地步。</verse>
				<verse number="28">從前偷竊者、勿再偷竊、當服勞、手作善工、即可有餘、以濟貧窮。</verse>
				<verse number="29">非禮之言、即一亦不出於口、惟當言輔德之善言、使聞之者、皆可獲益。</verse>
				<verse number="30">爾已受 神聖靈之印證、俟爾得贖之日、則勿使聖靈擔憂。</verse>
				<verse number="31">凡狠毒、怨恨、暴怒、爭鬧、毀謗、並一切兇惡、皆當從爾中剪除。</verse>
				<verse number="32">當互相慈愛憐恤、彼此饒恕、如 神因基督饒恕爾然。</verse>
			</chapter>
			<chapter number="5">
				<verse number="1">爾既為 神所愛之子女、即當效法 神。</verse>
				<verse number="2">行事當彼此相愛、如基督之愛我、為我捨己、將身獻與 神、為馨香之祭祀。</verse>
				<verse number="3">凡姦淫並一切污穢貪婪之事、在爾中、即言之亦不可、方合聖徒體統。</verse>
				<verse number="4">淫詞妄語、與輕佻之言、亦非所宜、而不可言也、莫如稱謝主恩。</verse>
				<verse number="5">因爾知凡淫亂污穢貪財之人、在基督與 神之國、皆為無分者、貪財與拜偶像相同。</verse>
				<verse number="6">勿被人妄言欺騙、 神之震怒、必因如此之事、臨於背逆之人、</verse>
				<verse number="7">勿與伊等相同、</verse>
				<verse number="8">從前爾乃暗昧者、今賴主得為光明人、則當如光明人行事．</verse>
				<verse number="9">聖靈 所結之果、即一切之良善、公義、誠實、</verse>
				<verse number="10">當察騐主所喜悅之事。</verse>
				<verse number="11">一切暗昧無益之事、非但勿與人同行、且當斥責之。</verse>
				<verse number="12">伊等暗中所行者、即言之亦為可恥。</verse>
				<verse number="13">凡受責備之事、皆被光顯露、蓋顯露者、即為光所照者也。</verse>
				<verse number="14">故曰、寢者當起、如死而復活、基督則必光照爾矣。○</verse>
				<verse number="15">爾行事當謹慎、如明白人、勿似愚昧人。</verse>
				<verse number="16">今之時世邪惡、須當愛惜光陰．</verse>
				<verse number="17">故此勿為無知之人、當知主之旨意。</verse>
				<verse number="18">勿醉酒、酒使人無節制、惟當心內充滿聖靈。</verse>
				<verse number="19">以詩章、頌言、並感於聖靈而作之歌、彼此對語、口唱心和、讚美主。</verse>
				<verse number="20">凡事奉我主耶穌基督之名、常感謝父 神。</verse>
				<verse number="21">亦存敬畏 神之心、彼此順服。○</verse>
				<verse number="22">爾為婦者、當順服丈夫、如順服主。</verse>
				<verse number="23">蓋夫乃婦之首、如基督為教會之首、又為教會全體之救主。</verse>
				<verse number="24">教會順服基督、婦人亦須如此凡事順服丈夫。</verse>
				<verse number="25">爾為夫者當愛妻、如基督愛教會、曾為教會捨命。</verse>
				<verse number="26">欲使教會成聖、以洗禮之水與道而潔之、</verse>
				<verse number="27">使其立於己前、為榮耀之教會、無點污皺紋等類之病、全然聖潔、無可指摘。</verse>
				<verse number="28">夫當愛妻、如愛己身、愛妻、即愛己身矣。</verse>
				<verse number="29">從來無人厭惡己之身體、惟保之養之、如主之保養教會然。</verse>
				<verse number="30">我等為其身上之肢體、即為其骨、為其肉。</verse>
				<verse number="31">故曰、人當離父母、好合其妻、二人成為一體。</verse>
				<verse number="32">此奧妙大矣、我指基督並教會而言之．</verse>
				<verse number="33">爾等各人、皆當愛妻、如愛己身、婦人亦當恭敬其夫。</verse>
			</chapter>
			<chapter number="6">
				<verse number="1">爾為子女者、當因主順從父母、此乃理所當然。</verse>
				<verse number="2">孝敬父母、乃第一條帶應許之誡命、</verse>
				<verse number="3">曰、使爾得福、在世長壽。</verse>
				<verse number="4">爾為父者、勿激子女之怒、須以主之教訓警戒、保養伊等。</verse>
				<verse number="5">爾為僕者、當恐懼戰兢、以誠心順服世上之主人、如順服基督然。</verse>
				<verse number="6">勿如取悅於人者、但在目前事奉、當似基督之僕人、誠心遵行 神之旨意．</verse>
				<verse number="7">甘心事奉、如服事主、不似服事人。</verse>
				<verse number="8">因知各人所行之善、不論為奴者、自主者、皆必得主之賞賜。</verse>
				<verse number="9">爾為主人者、待僕人、亦同一理、勿恐嚇之、蓋知爾在天之主、即彼在天之主也、主不以貌取人。○</verse>
				<verse number="10">總之我兄弟乎、爾賴主靠主之大能、當為剛健之人。</verse>
				<verse number="11">衣 神所賜之全身鎧甲、致能抵禦魔鬼之奸計。</verse>
				<verse number="12">蓋我等非與有血氣之人爭戰、乃與為首領者、有權勢者、管轄此幽暗世界、以及空中之邪魔爭戰也。</verse>
				<verse number="13">故當用 神所賜之全身鎧甲、遇磨難之日、即能抵禦、且成就一切事之後、仍能卓立．</verse>
				<verse number="14">故當卓立、以誠實為帶繫腰、以仁義為護心鏡衛胸、</verse>
				<verse number="15">以平安之福音為預備行走之履、納於足、</verse>
				<verse number="16">此外、又以信德為盾、執於手、能滅盡惡鬼之火箭。</verse>
				<verse number="17">以拯救之恩為胄、戴於首、執持聖靈之寶劍、即 神之道。</verse>
				<verse number="18">又被聖靈感動、恆久多方祈禱懇求、且為此儆醒不倦。</verse>
				<verse number="19">為眾聖徒、並為我求主、賜我當言之言、能侃侃啟口、宣講福音之奧妙。</verse>
				<verse number="20">我為傳福音為使者、落於縲絏之中、仍使我按分所當然者、侃侃宣講。○</verse>
				<verse number="21">有我所愛之兄弟 推基古 、乃忠心事主者、彼必將關切我之事、並我之景況如何、全告爾。</verse>
				<verse number="22">我為此、特遣彼就爾、使爾知我之事、又安慰爾之心。</verse>
				<verse number="23">願父 神與主耶穌基督、賜衆兄弟平安、仁愛、信心。</verse>
				<verse number="24">又願所有誠心愛我主耶穌基督者、皆蒙恩寵。阿們． 使徒保羅達以弗所人書終</verse>
			</chapter>
		</book>
		<book number="50">
			<chapter number="1">
				<verse number="1">耶穌基督之僕 保羅 、 提摩太 、修書寄與 腓立比 信基督耶穌之眾聖徒、及諸監督、諸執事、</verse>
				<verse number="2">願我父 神、與主耶穌基督、賜爾恩寵平安。○</verse>
				<verse number="3">我每當思念爾、即感謝我 神、</verse>
				<verse number="4">每當禱告之時、常為爾眾樂意祈求、</verse>
				<verse number="5">因爾自始初之日至於今、在福音有同心。</verse>
				<verse number="6">我深信在爾心中始作善工之主、必完成此善工、直至耶穌基督之日。</verse>
				<verse number="7">我為爾眾如此懷念、本所當然、因我無論是在縲絏、是辨明福音、是質證福音、常存爾於心、視爾與我為同受恩者。</verse>
				<verse number="8">我體會耶穌基督之慈心、切切愛慕爾眾、此乃 神可為我作證者。</verse>
				<verse number="9">我所祈求者、即欲爾愛心日漸廣大、兼有知識智慧、</verse>
				<verse number="10">使爾能分辨是非、為清潔無過之人、直至基督之日、</verse>
				<verse number="11">賴耶穌基督、充足而結善義之果、使人榮耀 神、讚美 神。○</verse>
				<verse number="12">我願兄弟得知我所遭遇之事、乃使福音更為廣傳、</verse>
				<verse number="13">甚至我為基督受縲絏、徧聞於御營、以及各處。</verse>
				<verse number="14">且信主之兄弟、多有人因我受縲絏、愈加放膽傳道、無所畏懼。</verse>
				<verse number="15">有傳基督、因妒嫉分爭者、有傳基督、因懷善意者。</verse>
				<verse number="16">彼眾傳基督、乃因結黨、無有誠心、欲增我縲絏之苦。</verse>
				<verse number="17">此眾傳基督、乃存愛心、知我被主設立、為辨明福音。</verse>
				<verse number="18">然則如之何耶、或偽意、或誠心、無論如何、所傳乃基督也、故我歡欣、亦必至終歡欣。</verse>
				<verse number="19">蓋我知此事、因爾之祈禱、與耶穌基督、聖靈之助、終必使我得救。</verse>
				<verse number="20">依我所切慕盼望、於萬事無愧、如常放膽、無論生死、總使基督於我身得榮。</verse>
				<verse number="21">蓋我生則為基督、死則有益。</verse>
				<verse number="22">我若在肉身存活、則可成我之功果、然當何擇、我不知也。</verse>
				<verse number="23">我處兩難之間、我願離世、與基督同在、斯更美矣。</verse>
				<verse number="24">然我在肉身存活、為爾之故、更為切要。</verse>
				<verse number="25">我既如此信、則知我必存活、與爾眾同在、使爾增長信心、因信喜樂。</verse>
				<verse number="26">是以我再至爾中、爾因基督耶穌而有之樂、即可由我而增盛。</verse>
				<verse number="27">惟爾行事、當與基督福音相稱、使我或來見爾、或在遠方聞爾之事、皆可知爾懷一心而堅立、為福音之道、同心而協力、</verse>
				<verse number="28">凡事不懼仇敵、此乃伊等沉淪之據、亦為爾等得救之據、皆由乎 神也。</verse>
				<verse number="29">蓋爾己蒙恩、不但可信基督、且可為基督受苦。</verse>
				<verse number="30">爾昔所見於我、今所聞於我之禍患、爾亦受之、與我無異也。</verse>
			</chapter>
			<chapter number="2">
				<verse number="1">信基督若有何勸勉、存愛心若有何安慰、若有何同蒙聖靈感化、若有何慈悲憐憫、</verse>
				<verse number="2">爾則當意見相合、同一愛、同一心、同一念、使我之樂、得以充滿、</verse>
				<verse number="3">爾凡事勿結黨、勿圖虛名、祗宜彼此存心謙遜、以為人勝於己。</verse>
				<verse number="4">勿各顧己事、亦各當顧人之事。</verse>
				<verse number="5">爾當以基督耶穌之心為心。</verse>
				<verse number="6">彼原有 神之狀、將己與 神同等、亦不以為僭。</verse>
				<verse number="7">然而彼猶虛己、取奴僕之狀、形貌成為世人。</verse>
				<verse number="8">既成人之形狀、則自卑、而順服以至於死、甚而死於十字架。</verse>
				<verse number="9">故 神升其為至高、賜之超乎凡名以上之名、</verse>
				<verse number="10">致在天在地、及在地下者、聞耶穌之名、無膝不屈、</verse>
				<verse number="11">無口不稱耶穌基督為主、歸榮耀於父 神。○</verse>
				<verse number="12">我親愛之兄弟、爾既常順服、不但我與爾同在時、即今我不與爾同在時、更為順服、則當戰戰兢兢、作成爾求救之工。</verse>
				<verse number="13">蓋爾無論存心行事、皆 神按照己旨、作成於爾衷。</verse>
				<verse number="14">凡事爾當無怨言、無爭論。</verse>
				<verse number="15">則可清潔無過、為 神子女、無可責備、於此邪僻詭異之世代、爾堅守生命之道、而照耀於其中、如燭世之光、</verse>
				<verse number="16">致我於基督之日、得以誇耀、因我所行所勞、非徒然也。</verse>
				<verse number="17">我將爾之信心、當為祭祀供獻、即我捨命流血、澆奠於上、我亦喜樂、且與爾眾同喜樂。</verse>
				<verse number="18">為此、爾亦當喜樂、且與我同喜樂。○</verse>
				<verse number="19">我賴主耶穌、指望速遣 提摩太 就爾、使我知爾之事、心得安慰。</verse>
				<verse number="20">因我無他人與我同心、誠實慮爾之事．</verse>
				<verse number="21">他人皆求己之事、非求耶穌基督之事。</verse>
				<verse number="22">爾知 提摩太 如何被試、彼於福音、與我同勞、視我如子之視父然。</verse>
				<verse number="23">我盼望見己之事、如何結局、即遣其速往、</verse>
				<verse number="24">且我賴主、自信我亦可速去。</verse>
				<verse number="25">然我思之、須先遣我之兄弟 以巴弗提 就爾、彼與我同勞同征、為爾之使者、亦為供我所需用者。</verse>
				<verse number="26">蓋彼深慕爾眾、且心甚憂、因爾聞其患病也。</verse>
				<verse number="27">彼果患病幾死、然 神憐之、不但憐彼、且憐我焉、以免我憂上加憂。</verse>
				<verse number="28">故我遣之愈急、使爾復見之而喜、亦可少減我憂。</verse>
				<verse number="29">爾當因主歡喜接待之。凡如此之人、爾皆當敬之。</verse>
				<verse number="30">彼為作基督之工、幾乎至死、不顧己命、欲補爾事我之缺焉。</verse>
			</chapter>
			<chapter number="3">
				<verse number="1">兄弟乎、我尚有言、爾當賴主而樂、我書此達爾、於我無煩勞、於爾則有益。</verse>
				<verse number="2">爾當謹防犬類、謹防行惡者、謹防行割者。</verse>
				<verse number="3">蓋我等以內心事 神、因基督耶穌而誇、不恃外貌、 乃真受割禮者也。</verse>
				<verse number="4">然我亦有可恃外貌者、若他人以為可恃外貌、我更可恃矣。</verse>
				<verse number="5">我生八日而受割禮、我乃 以色列 族人、屬 便雅憫 支派、是 希伯來 人所生之 希伯來 人。</verse>
				<verse number="6">論律法、則為法利賽人、論熱心、則為逼迫教會者、論守律法而得之義、則為無可責備者。</verse>
				<verse number="7">然我昔以為與我有益者、今則因基督而皆以為有損．</verse>
				<verse number="8">且我視萬事為有損、因皆不如得知我主耶穌基督、我為彼、已棄萬事、視如糞土、為欲得基督、</verse>
				<verse number="9">顯明我屬乎基督、乃有義者、非己之義、由守律法而得者、乃 神因信而賜之義、由信基督而得者也．</verse>
				<verse number="10">欲知基督、並其由死復活之大能、且知同其受苦、而效其死、</verse>
				<verse number="11">或我亦可得由死復活．</verse>
				<verse number="12">我非謂已得、亦非謂已完全、我祗竭力追求、或可得基督耶穌得我而欲賜我之福．</verse>
				<verse number="13">兄弟乎、我非自以為已得、我惟務一事、即忘記背後者、努力面前者、</verse>
				<verse number="14">向標竿直奔、欲得 神因基督耶穌由上而召我來得之獎賞。</verse>
				<verse number="15">凡我中完全之人、皆當存此心、若爾中有人存異心、 神亦必指示爾。</verse>
				<verse number="16">我等於所已及之處、當遵一法、懷一意焉。○</verse>
				<verse number="17">兄弟乎、爾當效我、亦當仰慕遵我模範而行之人。</verse>
				<verse number="18">蓋有多人行事、願與基督之十字架為敵、我已屢告爾、今又流淚告爾。</verse>
				<verse number="19">伊等之結局、必是沉淪。伊等以口腹為主、以己之羞辱為榮、祗存心於世務。</verse>
				<verse number="20">惟我等之國在天、我等由彼望救主耶穌基督降臨。</verse>
				<verse number="21">伊必以服萬物於己之大能、化我等卑賤之身體、致如其榮耀之身體焉。</verse>
			</chapter>
			<chapter number="4">
				<verse number="1">我所愛所慕之兄弟乎、爾乃我之喜樂、我之冠冕、我所愛者乎、爾為主門徒、當堅固而立。○</verse>
				<verse number="2">我勸 友阿爹 氏、與 循都基 氏、同心事主。</verse>
				<verse number="3">我亦求為我之真侶者、輔助伊等、蓋伊等曾與我同勞傳福音、猶有 革利免 及他人與我同勞者、其名錄於生命之冊。○</verse>
				<verse number="4">爾等當常因主而樂、我再言爾當喜樂。</verse>
				<verse number="5">當使眾人知爾和順之心、主已臨近矣。</verse>
				<verse number="6">又當一無所慮、凡事祈禱、懇求、感謝、以爾之所求、告於 神．</verse>
				<verse number="7">神所賜出人意外之平安、必保守爾之心懷意念、使爾常屬乎基督耶穌。○</verse>
				<verse number="8">兄弟乎、我猶有未盡之言、凡真實者、凡莊敬者、凡公義者、凡清潔者、凡可愛者、凡可稱者、若有何善德、有何美名、此事爾皆宜思念。</verse>
				<verse number="9">凡爾從我所學習、所領受、所聞所見之事、皆宜遵行、則賜平安之 神、必與爾同在焉。○</verse>
				<verse number="10">我賴主甚為喜樂、因爾念我之意復萌、爾素即念我、但無機可乘。</verse>
				<verse number="11">我非因有所缺而言此、我已習練、無論處何境遇、皆可知足。</verse>
				<verse number="12">我知所以處貧賤、亦知所以處富厚、或飽或飢、或豐或欺、隨事隨在、我皆諳練。</verse>
				<verse number="13">我恃加我力之基督、則我無不能作之事、</verse>
				<verse number="14">然而我遭難之時、爾等供給我、亦甚美也。</verse>
				<verse number="15">腓立比 人乎、爾知我始傳福音、離 馬其頓 時、論授受之事、除爾之外、並無他教會供給我。</verse>
				<verse number="16">蓋我在 帖撒羅尼迦 時、爾遣人供我需用、已一而再矣。</verse>
				<verse number="17">我非求贈、祗求爾多結果、使爾獲益焉。</verse>
				<verse number="18">我今諸物俱備、且有餘、我從 以巴弗提 之手、受爾之贈、以為極美之馨香、為 神所嘉納、所喜悅之祭物、故我饒足也。</verse>
				<verse number="19">我 神必依其榮耀之豐富、因基督耶穌、補足爾一切所需用者。</verse>
				<verse number="20">願榮光歸我父 神、世世無窮、阿們．○</verse>
				<verse number="21">請問諸位信基督耶穌之聖徒安．與我同在之眾兄弟、問爾安．</verse>
				<verse number="22">眾聖徒問爾安、 該撒 家之人、特為問安。○</verse>
				<verse number="23">願我主耶穌基督之恩、常與爾眾同在、阿們。 使徒保羅達腓立比人書終</verse>
			</chapter>
		</book>
		<book number="51">
			<chapter number="1">
				<verse number="1">遵 神旨意、為耶穌基督之使徒 保羅 、同兄弟 提摩太 、</verse>
				<verse number="2">修書與在 哥羅西 之諸位聖潔忠信事奉基督之兄弟、願爾從我父 神、並主耶穌基督、得蒙恩惠平安。○</verse>
				<verse number="3">我等聞爾如何信基督耶穌、如何愛眾聖徒、即在禱告之時、常為爾感謝我主耶穌基督之父 神、</verse>
				<verse number="4"></verse>
				<verse number="5">因爾有可盼望之福存於天、即爾昔在福音真道所聞者。</verse>
				<verse number="6">此福音傳於爾、亦傳於天下、且使人結成善果、如在爾中、自爾聞福音、真知 神恩惠之日、結成善果然。</verse>
				<verse number="7">此道、乃爾從我所愛之同事 以巴弗 習者、彼為爾為基督忠信之僕。</verse>
				<verse number="8">亦以爾被聖靈感動、常存愛心告於我。○</verse>
				<verse number="9">因此、我等自聞之日、即為爾不已求主、使爾得蒙聖靈所賜之智慧悟性、盡知 神之旨意、</verse>
				<verse number="10">使爾所行者、克對乎主、皆蒙主喜悅、凡事能結成善果、而知 神益深。</verse>
				<verse number="11">按其榮耀之權、大得各能力剛強、以致凡事存歡心、而常忍久耐。</verse>
				<verse number="12">且感謝天父、因其使我等能與眾聖徒有分、同得光明中之基業。</verse>
				<verse number="13">又救我等脫離黑暗之權勢、遷我等至其愛子之國。</verse>
				<verse number="14">我等因愛子得蒙救贖、赦免罪惡、此皆賴彼流血之功。</verse>
				<verse number="15">彼乃不能見之 神之像、乃首生者、在萬物之先。</verse>
				<verse number="16">蓋萬物皆藉彼創造、無論天上者、地上者、有形者、無形者、有位者、主治者、執政者、掌權者、皆藉彼創造、亦為彼創造。</verse>
				<verse number="17">彼在萬物之先、萬物賴彼而立。</verse>
				<verse number="18">教會譬彼之身體、彼乃元首、又為根源、是首先從死復活者、如此、彼即可凡事居首。</verse>
				<verse number="19">因天父歡喜使充滿之德能、存於彼中。</verse>
				<verse number="20">又因彼在十字架流血、成就和平、即使萬物無論在天上者、在地上者、皆因彼與己復和。</verse>
				<verse number="21">爾從前以惡行而遠離 神心內與之為敵、</verse>
				<verse number="22">今 神因耶穌肉身受死、使爾與己復和、欲爾成為聖潔、無有瑕疵、無可指摘、而立於 神前。</verse>
				<verse number="23">但願爾恆心信主、堅定不移、不失福音之盼望、此福音、即爾所聞者、亦傳與天下萬人者、我 保羅 亦為此福音之執事。○</verse>
				<verse number="24">我今為爾等受苦、反覺歡樂、且為基督之身體、即為教會、在我身上、補滿未曾受盡基督之患難、</verse>
				<verse number="25">我按 神為爾所賜我之職分、為教會之執事、以遍傳 神之道。</verse>
				<verse number="26">此道、即歷世歷代所隱藏之奧妙、而今於其聖徒顯明矣。</verse>
				<verse number="27">蓋 神欲使聖徒、知此奧妙傳於異邦人、有何等豐富之榮耀、此奧妙、即基督在爾心內、使爾可盼望得榮耀者。</verse>
				<verse number="28">我等傳基督、用諸智慧、勸戒各人、教訓各人、欲使各人因信基督耶穌、得以成全、立於 神前。</verse>
				<verse number="29">為此、我按主在我心中運用之大能、竭力勤勞。</verse>
			</chapter>
			<chapter number="2">
				<verse number="1">我願爾知我為爾與在 老底嘉 者、並一切未見我面之人、何等懇切盡心、</verse>
				<verse number="2">願其心中安慰、彼此親愛、互相聯絡、可得豐滿深厚之智慧、知父 神、與基督之奧妙。</verse>
				<verse number="3">所有之智慧知識、皆積蓄隱藏於基督以內。</verse>
				<verse number="4">我言此、以免有人用巧言迷惑爾。</verse>
				<verse number="5">我身雖不在爾中、心則在爾中、見爾有次序、堅信基督。我則歡樂．</verse>
				<verse number="6">爾既歸服主耶穌基督、即當遵彼而行。</verse>
				<verse number="7">爾之根本在彼、建造亦賴彼、又於爾所學之道、信心堅定、且愈益增長、感謝主恩．○</verse>
				<verse number="8">爾當謹慎、恐有人不遵基督、按人間之遺傳、世上之小學、 以曲學空言、奪爾之心。</verse>
				<verse number="9">蓋 神充滿之德能、皆有形有體者、居於基督之內。</verse>
				<verse number="10">基督乃各等執政掌權之元首、爾亦賴彼、得以完全。</verse>
				<verse number="11">且與之連屬、承受非人手所行之割禮、即基督使爾脫離肉身一切罪孽之割禮。</verse>
				<verse number="12">爾受洗、即與基督同葬埋、爾受洗、亦即因信 神使基督從死復活之大能、與基督同復活。</verse>
				<verse number="13">爾從前為異邦人、順從私慾、在罪惡之中、如死人然、今 神使爾與基督同復活、已赦免爾一切之罪惡、</verse>
				<verse number="14">塗抹所寫拘束我等之規條、 即定我等之罪者、且盡除之、釘之於十字架。</verse>
				<verse number="15">攻敗一切執政者、掌權者、擄來明示於眾、因十字架以誇勝。○</verse>
				<verse number="16">故人不當為飲食、節期、月朔、安息日、議論爾。</verse>
				<verse number="17">此皆為後事之影像、其形體即基督。</verse>
				<verse number="18">勿被人誘奪獎賞、此等人、故作謙虛、敬拜天使、窺探未曾見之事、隨從私慾、妄自尊大。</verse>
				<verse number="19">不愛戴元首、豈知全身靠賴元首、因筋節輔助聯絡、能按 神旨意、日漸增長。○</verse>
				<verse number="20">爾既與基督同死、脫離世上之小學。</verse>
				<verse number="21">為何如在世俗中存活、仍順服不可近、不可嘗、不可捫等類之規條乎．</verse>
				<verse number="22">此皆按人所命所教者、其禁止之物、使用之時、皆必敗壞。</verse>
				<verse number="23">此規條、使人行非分之崇拜、故作謙虛、不惜己身、外雖似有智慧、而欲禁制私慾、實為無益。</verse>
			</chapter>
			<chapter number="3">
				<verse number="1">爾既與基督同復活、即當求在上之事、在彼有基督坐於 神之右。</verse>
				<verse number="2">當思念在上之事、勿思念在地之事．</verse>
				<verse number="3">因爾已死、爾之生命、與基督同藏於 神。</verse>
				<verse number="4">基督即我等之生命、彼顯現時、爾亦必在榮光中、偕彼顯現。○</verse>
				<verse number="5">故當滅絕爾在地之肢體所作之罪、即姦淫、污穢、邪情、惡欲、貪婪、貪婪與拜偶像同罪。</verse>
				<verse number="6">神之震怒、必因此罪惡、臨於悖逆之人。</verse>
				<verse number="7">爾生活在此罪惡中之時、亦常如此行。</verse>
				<verse number="8">今當將此一切之罪、以及忿怒、怨恨、很毒、毀謗、並口中污穢之言、盡皆除之、勿彼此謊言、</verse>
				<verse number="9">因爾巳脫去舊人與舊人之行為、</verse>
				<verse number="10">變為新人、即按造人之 神之像、更換一新、可以有智慧。</verse>
				<verse number="11">如此之人、並無 希利尼 、 猶太 、受割禮、未受割禮、化外、夷狄、為奴、自主之別、惟基督在萬有之上、為萬有之主．○</verse>
				<verse number="12">故爾既被 神選為聖潔蒙愛之人、則當存慈悲、善良、謙虛、温柔、忍耐之心。</verse>
				<verse number="13">若兄弟待兄弟有錯、即當彼此相容相恕、基督已饒恕爾、爾亦當如此。</verse>
				<verse number="14">在此數者之外、又當存愛心、愛心乃眾善之綱領。</verse>
				<verse number="15">願 神所賜之平安、在爾心中為主、爾蒙召、成為一體、原為得此平安、又須時常感念主恩。</verse>
				<verse number="16">爾當以基督之道、充滿於心、凡事皆有智慧、用詩篇、頌詞、感於聖靈而作之歌、彼此教訓勸勉、中心感恩頌主。</verse>
				<verse number="17">爾無論出言行事、皆當遵奉主耶穌之名、賴彼感謝父 神。○</verse>
				<verse number="18">爾為婦者、當順服丈夫、此乃主之門徒、理所當然者。</verse>
				<verse number="19">爾為夫者、當愛婦、勿苦待之。</verse>
				<verse number="20">爾為子女者、當凡事聽從父母、此乃主所喜悅者。</verse>
				<verse number="21">爾為父者、勿激子女之怒、恐其失志、</verse>
				<verse number="22">爾為奴僕者、當凡事聽從世上之主人、 勿似取悅於人者、但在目前事奉、務當敬畏 神、存心誠實。</verse>
				<verse number="23">無論行何事、皆當出於誠心、以為事奉主、非事奉人。</verse>
				<verse number="24">蓋爾知必從主得基業為賞賜、爾原為事奉主基督者。</verse>
				<verse number="25">但妄為之人、必受妄為之報、主非以貌取人者也。</verse>
			</chapter>
			<chapter number="4">
				<verse number="1">爾為主人者、當公平以待奴僕、因知爾亦有主在天。○</verse>
				<verse number="2">當恆心祈禱之時、儆醒不倦、感謝主恩．</verse>
				<verse number="3">又為我等祈禱、求 神與我等開傳道之門、使我等能宣基督之奧妙、我亦為此落於縲絏之中。</verse>
				<verse number="4">且使我能用所當言者、發明此奧妙。</verse>
				<verse number="5">爾當愛惜光陰、 用智慧與外人交往。</verse>
				<verse number="6">爾言語、當常存温厚。如以鹽調和、則可知宜如何以答各人。○</verse>
				<verse number="7">我親愛之兄弟、忠心之執事、與我同事主之 推基古 、將以我之事、皆告於爾。</verse>
				<verse number="8">我特遺彼往就爾、使爾知我之事、以安慰爾之心。</verse>
				<verse number="9">又遣爾之同鄉、忠信可愛之兄弟 阿尼西母 、與之偕行、二人必以此處所有之事皆告爾。○</verse>
				<verse number="10">與我同囚之 亞里達古 並 巴拏巴 之甥 馬可 、問爾安。論此 馬可 爾已曾受命、彼若就爾、則當接納之。</verse>
				<verse number="11">耶數 又名 猶士都 者、問爾安、此三人、乃受割禮者、惟伊等為 神之國、與我同勞、使我心中安慰。</verse>
				<verse number="12">爾之同鄉、為基督僕之 以巴弗 、問爾安、彼常為爾竭力祈禱、願爾完備充足而卓立、凡事合乎 神旨意。</verse>
				<verse number="13">彼為爾、及在 老底嘉 、並 希拉波立 之人、甚有熱心、我可以為證。</verse>
				<verse number="14">可愛之醫生 路加 、與 底馬 、問爾安．</verse>
				<verse number="15">請問 老底嘉 之兄弟、與 寧法 、並其家中之教會安、</verse>
				<verse number="16">爾既閱此書、即交與 老底嘉 教會、使伊等閱之、爾亦當閱從 老底嘉 來之書、</verse>
				<verse number="17">當語 亞基布 曰、爾須小心、盡爾從主所受之職。</verse>
				<verse number="18">我 保羅 親筆問爾安。爾當念我身被縲絏、願爾皆蒙恩寵。阿們。 使徒保羅達哥羅西人書終</verse>
			</chapter>
		</book>
		<book number="52">
			<chapter number="1">
				<verse number="1">保羅 、 西拉 、 提摩太 、修書寄與 帖撒羅尼迦 之敬奉父 神、與主耶穌基督之教會、願我父 神、與主耶穌基督、賜爾恩寵平安。○</verse>
				<verse number="2">我等常為爾眾感謝 神、祈禱時題及爾、</verse>
				<verse number="3">恆念爾在我父 神前、因信而行之工、因愛而受之勞、因望我主耶穌基督而存之忍耐。</verse>
				<verse number="4">又知所愛之兄弟、已蒙 神揀選．</verse>
				<verse number="5">蓋我等在爾中傳福音、非但用言語、亦用權能、與聖靈、及堅定不移之信心、爾亦知我等在爾中、為爾如何而行。</verse>
				<verse number="6">且爾曾效我等、並效主、在大難中、被聖靈感動、而歡樂受道。</verse>
				<verse number="7">如此、爾即為 馬其頓 亞該亞 所有信主者之模範。</verse>
				<verse number="8">蓋主之道、由爾宣傳、不但在 馬其頓 、 亞該亞 、即在各處、爾向 神之信心、亦皆傳遍、故無須我等有所言。</verse>
				<verse number="9">蓋彼眾已宣言我等如何進於爾中、爾如何棄偶像、歸順 神、</verse>
				<verse number="10">服事真實永生之 神、以待其子從天降臨、 神曾使其子由死中復活、即拯救我等脫離將來震怒之耶穌。</verse>
			</chapter>
			<chapter number="2">
				<verse number="1">兄弟乎、爾知我等進於爾中、非徒然也。</verse>
				<verse number="2">我等前在 腓立比 被害受辱、乃爾所知、然我等賴我 神、仍然放膽、努力傳 神之福音與爾。</verse>
				<verse number="3">我等所勸勉之言、非出於迷惑、非出於不清潔、亦非用詭詐。</verse>
				<verse number="4">神既允我等可受傳福音之任、我等即遵主命宣講、非求人之喜悅、乃求察我心之 神喜悅。</verse>
				<verse number="5">我等從未用諂媚之言、為爾所知、又未外裝良善、內藏貪婪、 神可為證。</verse>
				<verse number="6">我等為基督使徒、雖可使人尊重。然未曾向爾向人求世間之榮、</verse>
				<verse number="7">惟在爾中存心温柔、如乳母之撫養己子。</verse>
				<verse number="8">我等亦如是戀慕爾、不但願以 神之福音賜爾、且願以己之生命賜爾、因爾乃我等所愛者也。</verse>
				<verse number="9">兄弟乎、爾記念我之辛苦勞碌、當日、我傳 神之福音與爾、晝夜作工、不欲擾累爾中一人。</verse>
				<verse number="10">我等在爾信主者之中、何等清潔公義、無可責備、有爾為證、亦有 神為證。</verse>
				<verse number="11">爾亦知我等勸勉安慰爾中各人、如父之訓其子女、</verse>
				<verse number="12">叮嚀爾、行事須合乎 神、即召爾入其國、得其榮者也。○</verse>
				<verse number="13">故我等感謝 神不息、因爾聞我等所傳 神之道、而領受之、不以為世人之道、乃以為 神之道、此道實乃屬 神者、恆行於爾信主者心中。</verse>
				<verse number="14">兄弟乎、爾曾效法在 猶太 尊奉基督耶穌之 神眾教會、蓋爾受同國人之苦害、如彼受 猶太 人之苦害然。</verse>
				<verse number="15">猶太 人殺主耶穌、與己之先知、又迫害我等、彼不蒙 神喜悅、且拂逆眾人。</verse>
				<verse number="16">禁止我等訓異邦人使之得救、彼常如此、罪惡滿盈、致 神極大之震怒、臨於其身。○</verse>
				<verse number="17">兄弟乎、我等暫與爾離、身雖離、心則不離、我等甚為焦急、切欲見爾之面、</verse>
				<verse number="18">所以我 保羅 一次兩次欲往就爾、惟 撒但 阻我。</verse>
				<verse number="19">我所盼望所喜悅者何耶、我所誇耀之冠冕何耶、豈非爾在我主耶穌基督降臨之時、得立於其前乎。</verse>
				<verse number="20">蓋爾乃我等之榮耀、我等之喜樂也。</verse>
			</chapter>
			<chapter number="3">
				<verse number="1">我等因不能復忍、則定意獨留於 雅典 。</verse>
				<verse number="2">遣我兄弟 提摩太 、即 神之僕、與我同勞傳基督福音者、欲堅固勸勉爾、使爾愈益信主、</verse>
				<verse number="3">免爾中有人被此諸患難搖動、爾自知受患難、原為我等分定者。</verse>
				<verse number="4">我等在爾中時、曾預言必將受患難、如今應騐、爾亦知之。</verse>
				<verse number="5">故我不能再忍、即遣人往就爾、欲知爾之信心如何、恐誘惑人者已誘惑爾、以致我等之勞苦、歸於徒然。</verse>
				<verse number="6">今 提摩太 由爾處歸、以爾有信心有愛心之好音報我、又云、爾常記念我、急欲見我、如我之欲見爾然。</verse>
				<verse number="7">故我等在多難窘迫之中、念兄弟之信心、則因爾而受安慰．</verse>
				<verse number="8">若爾為主門徒而堅立、我則生矣。</verse>
				<verse number="9">我在我 神前、因爾而甚歡樂、應以何感謝之言、為爾報答 神乎。</verse>
				<verse number="10">我晝夜懇切祈求、願見爾面、補足爾信心之所缺。○</verse>
				<verse number="11">願我父 神、與主耶穌基督、開通道路、使我等得往就爾。</verse>
				<verse number="12">又願主使爾等之愛心、充足有餘、能彼此相愛、並愛眾人、如我之愛爾然。</verse>
				<verse number="13">致使爾心堅固、至我主耶穌基督、同其眾聖徒降臨之時、在我父 神前、為聖潔無可責者．</verse>
			</chapter>
			<chapter number="4">
				<verse number="1">兄弟乎、我尚有言、我賴主耶穌、求爾勸爾、爾既受我教、知如何行、可得 神喜悅、即當多求進益。</verse>
				<verse number="2">蓋爾知我等由主耶穌以何誡命授爾．</verse>
				<verse number="3">神之旨、乃欲爾聖潔、遠避淫行．</verse>
				<verse number="4">欲爾各人、知以聖潔尊貴守己之身。</verse>
				<verse number="5">不可放縱邪情惡欲、如不知 神之異邦人然．</verse>
				<verse number="6">不可如此行、欺侮誆騙兄弟、凡行此者、主必報應、此乃我預先向爾言者、且諄諄語爾焉．</verse>
				<verse number="7">蓋 神召我等、非使我污穢、乃欲我聖潔．</verse>
				<verse number="8">所以違慢者、非違慢人、乃違慢賜聖靈與我等之 神．○</verse>
				<verse number="9">至於兄弟相愛、無庸我書於爾、爾親蒙 神教訓、當彼此相愛。</verse>
				<verse number="10">爾向 馬其頓 全地之眾兄弟、亦如此行、我勸兄弟、更求進益。</verse>
				<verse number="11">又當進心作安靜之人、各循本分行事、親手作工、如我先所命爾之言。</verse>
				<verse number="12">如此、爾即可向外人舉止端正、己亦不至乏用。○</verse>
				<verse number="13">論及已死之人、 我不欲兄弟不知、恐爾憂傷、如無指望之外人然。</verse>
				<verse number="14">我等若信耶穌死而復活、亦當信 神必將賴耶穌而死者、 與耶穌一同領來。</verse>
				<verse number="15">我今按主之言告爾、我等生活、直至主降臨之日、猶存於世者、並不能在己死者之先。</verse>
				<verse number="16">蓋主必親自由天降臨有呼號之大聲、天使長之聲音發出、 神之號筒吹響、則賴基督而死者、必先復活。</verse>
				<verse number="17">後我等生活、猶存於世者、必與彼眾、忽然同被接入雲內、在空中、與主相遇、如此、我等即與主永遠同在。</verse>
				<verse number="18">爾當以此言彼此安慰。</verse>
			</chapter>
			<chapter number="5">
				<verse number="1">兄弟乎、論及時候日期、無庸我書於爾。</verse>
				<verse number="2">爾自明知主之日來至、如夜間之盜賊然．</verse>
				<verse number="3">人正言平康安固之時、災禍忽然臨之、如產難臨於懷胎之婦人、萬不能逃脫。</verse>
				<verse number="4">但兄弟非在黑暗、故其日不能如盜賊臨爾。</verse>
				<verse number="5">爾皆為光明之人、為白晝之人、並非屬乎黑夜、亦非屬乎幽暗。</verse>
				<verse number="6">是以我等不可如他人、在寢夢之中、應當儆醒謹守。</verse>
				<verse number="7">蓋寢者在夜間寢、醉者亦在夜間醉。</verse>
				<verse number="8">我等既屬白晝、則當謹守、以信愛為護心鏡披之、以得救之盼望為護頭盔戴之、</verse>
				<verse number="9">蓋 神非豫定我等受刑、乃豫定我等賴我主耶穌基督得救．</verse>
				<verse number="10">耶穌為我等受死、致我等無論或醒或寢、皆與彼同生．</verse>
				<verse number="11">故當彼此勸勉、互相建立德行、如爾平素所行者。○</verse>
				<verse number="12">我求兄弟、顧念在爾中勤勞之人、即奉主命管理爾、教訓爾者。</verse>
				<verse number="13">又因其所作之工、用愛心倍加尊重之．爾等亦當彼此和睦。</verse>
				<verse number="14">我又勸兄弟、儆戒妄為者、安慰無志氣者、扶助懦弱者、向眾人寬忍。</verse>
				<verse number="15">爾當謹慎、毋以惡報惡、爾或彼此相交、或接待眾人、總須勉力行善。</verse>
				<verse number="16">當時常喜樂。</verse>
				<verse number="17">祈禱不己。</verse>
				<verse number="18">凡事感謝、此乃 神因基督耶穌、欲爾如此者．</verse>
				<verse number="19">勿消滅聖靈之感動。</verse>
				<verse number="20">勿藐視先知講道。</verse>
				<verse number="21">當凡事察明、亦當持守善事。</verse>
				<verse number="22">諸般惡事、 皆當禁戒不犯、○</verse>
				<verse number="23">願賜平安之 神、使爾聖潔無疵、又保守爾之身與魂、與靈、在我主耶穌基督降臨之日、完全無有可責備者。</verse>
				<verse number="24">召爾之 神、終不失信、必成就此事。</verse>
				<verse number="25">兄弟乎、當為我等祈禱。</verse>
				<verse number="26">宜以聖潔接吻之禮、問眾兄弟安。</verse>
				<verse number="27">我賴主命爾讀此書信、與聖潔之眾兄弟聽。</verse>
				<verse number="28">願我主耶穌基督之恩、常偕於爾、阿們。 使徒保羅達帖撤羅尼迦人前書終</verse>
			</chapter>
		</book>
		<book number="53">
			<chapter number="1">
				<verse number="1">保羅 、 西拉 、 提摩太 、修書寄與在 帖撒羅尼迦 之敬奉我父 神、與主耶穌基督之教會、</verse>
				<verse number="2">願我父 神、與主耶穌基督、賜爾恩寵平安。○</verse>
				<verse number="3">我等須為兄弟恆久感謝 神、此乃理所當然者、因爾之信心、愈益增長、爾眾彼此相愛之心、尤為充足。</verse>
				<verse number="4">如此、我等即為爾在 神之各教會中誇耀、因爾受諸窘迫患難、仍存忍耐信心。</verse>
				<verse number="5">此正表明 神公義之判斷、使爾於今為 神之國受苦者、將來堪入此國．</verse>
				<verse number="6">蓋 神乃公義者、必將患難報應加患難與爾之人。</verse>
				<verse number="7">又使爾受患難者、與我等同得平安、即在主耶穌偕其有能力之眾天使、自天顯現之時。</verse>
				<verse number="8">彼時用烈火、施行報應、與彼不知 神、不聽從我主耶穌基督福音之人。</verse>
				<verse number="9">伊等必受刑、永遠沉淪、離主之面、並其權能之榮光、</verse>
				<verse number="10">彼時、主必降臨、於眾聖徒得榮耀、於眾信者得頌讚、我所見證之言、亦為爾所信者。</verse>
				<verse number="11">因此、我等恆久為爾祈禱、求我 神、視爾為堪受此召者、又用大能在爾心中、成全種種之善願、與信主之功效。</verse>
				<verse number="12">使我主耶穌基督之名、按我 神、並主耶穌基督之恩、因爾而得榮、爾亦因彼而得榮。</verse>
			</chapter>
			<chapter number="2">
				<verse number="1">論及我主耶穌基督降臨、並我等聚集就彼、</verse>
				<verse number="2">我求兄弟、或有神、或有言語、或有假冒我名之書信、言基督之日臨近、勿輕易動心、亦勿驚亂。</verse>
				<verse number="3">人無論用何法、爾總不可被其誘惑、因在彼日以先、必有離經叛道之事、且有當沉淪者、 一大罪人顯露。</verse>
				<verse number="4">此人乃叛逆主、妄自尊崇、在凡稱為神凡受人敬拜者以上、甚至彼坐於 神殿內、猶如 神、且自言是 神。</verse>
				<verse number="5">我尚在爾中時、曾以此言告爾、爾不記憶乎。</verse>
				<verse number="6">爾亦知今阻之者為何、阻之、乃使其至時方可顯見。</verse>
				<verse number="7">蓋不法之隱意、已經發動、但今阻之者、仍必阻之、以待阻之者從中驅除。</verse>
				<verse number="8">彼時．不法者必顯露、主必用口中之氣滅絕之、用親身降臨之榮光之廢壞之。</verse>
				<verse number="9">彼來乃恃 撒但 之勢力、施行各種虛假之異能、豫兆、奇事、</verse>
				<verse number="10">與各種誘惑人之邪惡、在將沉淪者之中、因伊等無愛心領受真理、以致得救。</verse>
				<verse number="11">故 神使之深入迷惑、信從虛假、</verse>
				<verse number="12">使凡不信真理、反喜邪惡者、皆被定罪。○</verse>
				<verse number="13">主所愛之兄弟乎、我當恆久為爾感謝 神、蓋 神自始初揀選爾、欲爾因信真理、又因被聖靈感動而成聖潔、能得拯救。</verse>
				<verse number="14">彼又用我所傳之福音、召爾享受此福、欲爾得沾我主耶穌基督之光榮、</verse>
				<verse number="15">是以兄弟當堅立、且固守爾或從我言語、或從我書信、所習學之道．○</verse>
				<verse number="16">願我主耶穌基督、並愛我施恩賜我永安美望之父 神、</verse>
				<verse number="17">安慰爾心、於一切善言善行堅固爾。</verse>
			</chapter>
			<chapter number="3">
				<verse number="1">兄弟乎、我尚有言、爾當為我等祈禱、欲主之道通行得榮。如在爾中然。</verse>
				<verse number="2">亦欲我等得脫無理惡人之迫害、因眾人非皆有信心。</verse>
				<verse number="3">惟主乃誠實可信者、必堅固爾、保護爾、不陷於惡中．</verse>
				<verse number="4">我賴主信爾、今必遵我命而行、後亦必遵我命而行。</verse>
				<verse number="5">願主引導爾心、能愛 神、並學基督之忍耐。 ○</verse>
				<verse number="6">我奉我主耶穌基督之名、叮囑兄弟、凡有兄弟不按理而行、亦不遵守自我而受之道、即當與之遠離．</verse>
				<verse number="7">因爾明知當如何效法我、我在爾中、非不按理而行。</verse>
				<verse number="8">亦未素餐於人、惟辛苦勞碌、晝夜作工、免致擾累爾中一人。</verse>
				<verse number="9">我等如此、非因無權、乃欲自作模範、使爾效法我。</verse>
				<verse number="10">我在爾中時、曾囑爾曰、若有人不肯作工、則不當得食。</verse>
				<verse number="11">我聞爾中、有人不按理而行、亦不作工、專務間事。</verse>
				<verse number="12">我賴我主耶穌基督、叮囑勸戒如此之人、當安靜作工、食己之食。</verse>
				<verse number="13">兄弟乎、爾行善勿怠．</verse>
				<verse number="14">若有人不聽從我於此書所言、則當記之、不與之交往、使其自覺慚愧。</verse>
				<verse number="15">但勿以之為仇敵、當勸之如兄弟。○</verse>
				<verse number="16">願賜平安之主、無論何時何事、皆賜爾平安。願主常偕於爾眾。○</verse>
				<verse number="17">我 保羅 親筆問爾安、凡我之書信、皆以此為記、我所寫之書、即如此也、</verse>
				<verse number="18">願我主耶穌基督之恩、常偕於爾眾、阿們。 使徒保羅達帖撤羅尼迦人後書終</verse>
			</chapter>
		</book>
		<book number="54">
			<chapter number="1">
				<verse number="1">奉我救主 神、與使我有盼望之耶穌基督之命、為耶穌基督使徒之 保羅 、修書與因信主為我真子之 提摩太 、願父 神、與我主耶穌基督。賜爾恩寵慈愛平安。○</verse>
				<verse number="2"></verse>
				<verse number="3">我往 馬其頓 時、勸爾仍居於 以弗所 、以戒數人、勿傳異教勿聽荒渺之言、及無窮之家譜、此乃多生辯論、不能堅固信 神之心、今我仍願爾如此行．</verse>
				<verse number="4"></verse>
				<verse number="5">誡命之大旨即愛、此愛、乃從潔淨之意念、無虧之良心、無偽之信心而生者。</verse>
				<verse number="6">有人棄此道反求虛妄之議論、</verse>
				<verse number="7">欲為教法師、竟不明己所言者、所論定者。</verse>
				<verse number="8">我等知律法為善、但人當按律法之意而用之。</verse>
				<verse number="9">蓋律法非為義人設立、乃為不法、不服、不虔敬、犯罪、不聖潔、妄行、弒父、弒母、殺人、</verse>
				<verse number="10">好淫亂、親男色、拐帶人、謊言、背誓者、並一切違逆正理之事而設立．</verse>
				<verse number="11">此乃按所託我傳之福音而言、即可讚美之 神之榮耀福音也。○</verse>
				<verse number="12">我感謝賜我能力之我主基督耶穌、因彼以我為忠誠、賜我傳道之職。</verse>
				<verse number="13">我從前曾行毀謗逼迫欺凌之事、反蒙憐憫、因我在不信之時、乃不知而作也。</verse>
				<verse number="14">我主之恩、愈益寬大、使我與基督耶穌聯合、而有信心愛心．</verse>
				<verse number="15">基督耶穌降世、為拯救罪人、此乃可信之言、人人當悅服者、我在罪人中、乃為首惡、</verse>
				<verse number="16">然我受憐憫、乃因耶穌基督、欲首先在我身顯明其恆久寬容、使後之信主得永生者、以我為模範。</verse>
				<verse number="17">但願尊貴、榮耀、歸於不能滅、不可見、永世之大君王、 獨一無二、有智慧之 神、世世無盡．阿們。○</verse>
				<verse number="18">我子 提摩太 歟、我按從前指爾之預言、命爾當因此預言、常為善道爭戰。</verse>
				<verse number="19">當謹守信心良心、有人委棄良心、遂失其信心、 如船破沉水然、</verse>
				<verse number="20">許米乃 、 亞力山大 、即如此之人、我曾將伊等交與 撒但 責罰之、使之不敢毀謗。</verse>
			</chapter>
			<chapter number="2">
				<verse number="1">我勸爾首先者、當為萬人籲懇禱告祈求祝謝、</verse>
				<verse number="2">為君王與一切在位者祈求、致我等能恬靜安然、以虔敬端莊而度生．</verse>
				<verse number="3">此為美善、在我救主 神前、可蒙悅納。</verse>
				<verse number="4">神乃欲萬人得救、得以明曉真道。</verse>
				<verse number="5">蓋 神惟一、在 神世人中間、中保亦惟一、即降世為人之基督耶穌。</verse>
				<verse number="6">彼捨身為萬人贖罪、至時、此道必將證明。</verse>
				<verse number="7">為此、我被主設立、為宣傳者、為使徒、為異邦人之師傅、教訓伊等信主、學真道、此乃我賴基督言真而不謊也。○</verse>
				<verse number="8">我願人隨在舉聖潔之手、無怒無疑而祈禱。</verse>
				<verse number="9">亦願婦女衣素衣、有廉恥、能謹守、不以編髮金珠與珍貴之衣為飾、</verse>
				<verse number="10">專以善行為飾、此乃自稱敬主之婦女合乎當然者、</verse>
				<verse number="11">婦女當凡事順服沉靜學道、</verse>
				<verse number="12">我不許婦女講道、不許僭越其夫、惟當沉靜、</verse>
				<verse number="13">蓋 亞當 受造在先、 夏娃 在後、</verse>
				<verse number="14">且非 亞當 被誘、乃女人被誘、陷於罪中。</verse>
				<verse number="15">然婦人若常有信心愛心、聖潔謹守、則必因生養子女得救。</verse>
			</chapter>
			<chapter number="3">
				<verse number="1">人若羨慕監督之職、則願作善工、此言乃真。</verse>
				<verse number="2">為監督者、當無可指摘、為一婦之夫、 謹慎、自守、方正、歡待遠人、善於施教。</verse>
				<verse number="3">不好酒、不扑人、不貪贓、寬和、不爭鬥、不貪財。</verse>
				<verse number="4">亦當善於治理己家、使子女恭謹順服、</verse>
				<verse number="5">人若不知治理己家、焉能管理 神之教會乎。</verse>
				<verse number="6">初入教者、不可為監督、恐其驕傲、陷於魔鬼所受之刑、</verse>
				<verse number="7">監督亦當在教會之外、有好聲名、恐被人指摘、而陷於魔鬼網內。</verse>
				<verse number="8">為執事者、亦當端重、勿一口兩舌、勿好酒、勿貪不義之財、</verse>
				<verse number="9">以清潔之良心、謹守聖道之奧妙。</verse>
				<verse number="10">如此之人、必先試之、若無可指摘、然後使之為執事。</verse>
				<verse number="11">伊等之妻、 亦當端重、不好讒害人、又當謹慎、凡事忠誠、</verse>
				<verse number="12">為執事者、當為一婦之夫、 善於管理子女、與家中之人。</verse>
				<verse number="13">善為執事者、必得至上好之地步、且傳基督耶穌之道、可以無所畏懼．○</verse>
				<verse number="14">我望速就爾、先修此書與爾。</verse>
				<verse number="15">我若有延緩、爾亦可知在 神家中、當如何行事、此家、即永生 神之教會、真理之基址柱石。</verse>
				<verse number="16">大哉、敬虔之奧妙、無人不以為然、 神藉人身顯理、因聖靈得稱為義、 被天使觀視、被傳於異邦、被世人信服、而升於榮耀之中。</verse>
			</chapter>
			<chapter number="4">
				<verse number="1">聖靈明言、在末世必有人委棄聖道、聽從引誘人之邪鬼、與鬼魔之道。</verse>
				<verse number="2">伊等假冒為善、言謊言、良心一無知覺、如肉被火烙慣、</verse>
				<verse number="3">禁止嫁娶、不許茹葷、然葷物乃 神所造、欲信主明真理者、感謝而食。</verse>
				<verse number="4">凡 神所造之物、皆為美善、人若感謝承受、即無一可棄者。</verse>
				<verse number="5">其物、因 神之命令、亦因祈禱、皆成聖潔矣。○</verse>
				<verse number="6">爾若以此言教訓兄弟、即為耶穌基督之好執事、在信主之道、與爾所從之善教、愈加長進、</verse>
				<verse number="7">當棄絕妄言、與老婦之奇談、而自練習於敬虔之道。</verse>
				<verse number="8">蓋練習身體、其益尚少、虔敬 神、凡事皆有益、使人能得今生來生所應許之福。</verse>
				<verse number="9">此言可信、亦人人當悅服者。</verse>
				<verse number="10">我等受勞苦、被毀謗、正為此、因我等仰望永生之 神、 神乃萬人之救主、更為信者之救主。</verse>
				<verse number="11">此皆為爾所當命、所當教者。</verse>
				<verse number="12">勿使人因年幼藐視爾、當在言語、行為、性情、愛心、信心、聖潔、為信主者之模範。</verse>
				<verse number="13">專務誦讀聖經、 勸勉人、教訓人、以待我來。</verse>
				<verse number="14">爾從前按預言、在長老按手之時、所得恩寵、切毋忽略。</verse>
				<verse number="15">爾當念念在此、專專務此、使爾上達、顯明於眾人、</verse>
				<verse number="16">自己謹慎、小心教訓人、又當在此有恆心、如此而行既可救己、亦救聽爾之人。</verse>
			</chapter>
			<chapter number="5">
				<verse number="1">不可嚴責老年人、但當勸之如父、勸少年人如兄弟、</verse>
				<verse number="2">勸老婦如母、勸少女如姊妹、務須潔淨。</verse>
				<verse number="3">獨居真無倚賴之寡婦、 當尊敬之。</verse>
				<verse number="4">寡婦有子孫、當教其在家先行孝道、報答親恩、此為美善、在 神前、可蒙悅納。</verse>
				<verse number="5">獨居真無倚賴之寡婦、惟仰賴 神、晝夜不息、祈求禱告、</verse>
				<verse number="6">寡婦若好宴樂、雖生猶死．</verse>
				<verse number="7">爾須以此言教訓伊等、使伊等無可指摘。</verse>
				<verse number="8">人若不顧親族、即違棄聖道、比不信者尤惡、不顧念己之家人更甚。</verse>
				<verse number="9">寡婦記於冊上、必須年至六十、素為一夫之妻者、</verse>
				<verse number="10">又須有善行被人稱讚、即如撫養孩童、接待遠人、洗聖徒之足、救拔難人、歸從眾善等事。</verse>
				<verse number="11">若年少之寡婦、則可推辭、因其遇貪圖歡樂之時、有離棄基督之心、必將再嫁。</verse>
				<verse number="12">彼棄當初之信心、必被定罪。</verse>
				<verse number="13">彼漸懶惰、游遍鄰家、不但懶惰、亦妄論他人、好管閒事、言所不當言。</verse>
				<verse number="14">故我願年少之寡婦再嫁、生子治家、免致仇敵得毀謗之機會。</verse>
				<verse number="15">蓋伊等中、已有順從 撒但 者。</verse>
				<verse number="16">信主之人、無論男女、家中若有寡婦、則當賙濟、勿累教會、使教會得以賙濟真無倚賴之寡婦．○</verse>
				<verse number="17">善管教會之長老、當加倍敬奉、其辛苦講道教訓人者、更當加倍敬奉。</verse>
				<verse number="18">經云、輾穀之牛、勿籠其口、又云、工人得其值、乃當然者。</verse>
				<verse number="19">有人控告長老、若無二三見證、勿聽之。</verse>
				<verse number="20">人有罪過、當於眾前責備之、使他人亦皆有所畏懼。</verse>
				<verse number="21">我在 神與主耶穌基督、並被選之天使前、命爾謹守我之所言、不可先有成見、亦不可偏待人。</verse>
				<verse number="22">勿輕與人行按手之禮、勿與人同罪、自己務守清潔。</verse>
				<verse number="23">因爾脾冑輭弱、身體多病、勿常飲水、可少飲酒．</verse>
				<verse number="24">有人犯罪為明顯者、其罪如先至案前受判斷、有人犯罪、其罪如在後隨之者．</verse>
				<verse number="25">人之善事、亦有顯明者、其不顯明者、終久不能隱藏。</verse>
			</chapter>
			<chapter number="6">
				<verse number="1">凡被人管轄為奴僕者、應以主人為當事事受恭敬者、免致 神之名與教訓、被人毀謗。</verse>
				<verse number="2">奴僕若有信道之主人、不可因與其為兄弟、即藐視之、更當服事之、蓋受服事之益者、乃為信道者、亦為蒙愛者、爾當將此道教訓人、勸勉人。○</verse>
				<verse number="3">若有人傳與此不同之道、不聽從我主耶穌基督之正言、與敬主之教訓、</verse>
				<verse number="4">彼乃滿心狂傲、一無所知、專好辯問、因言辭起爭端、從此遂生妒嫉、爭競、毀謗、妄疑、並壞心術、喪真理之人、無益之爭辯、</verse>
				<verse number="5">伊等以敬主為獲利之法、如此之人、爾當遠避之。</verse>
				<verse number="6">然敬虔若更有知足之心、實乃大利矣。</verse>
				<verse number="7">我等未攜何物來世、亦不能攜何物而去、此乃明顯者。</verse>
				<verse number="8">故有衣食、即當知足。</verse>
				<verse number="9">彼貪圖豐富者、常被引誘、陷入羅網、落於無理有害、使人沉淪滅亡之私欲中、</verse>
				<verse number="10">蓋貪財為萬惡之根、慕之則迷失聖道多受苦害、如同自剌、○</verse>
				<verse number="11">爾乃事奉 神之人、當遠避此等事、追求善義、敬虔、信心、愛心、忍耐、謙遜、</verse>
				<verse number="12">爾當為所信之善道爭戰、又當持定永生、爾為此永生、已蒙召、又在為證者多人前、認此善道．</verse>
				<verse number="13">我在賜萬物有生命之 神前、亦在向 本丟 彼拉多 為真道作善證之基督耶穌前命爾．</verse>
				<verse number="14">須當守此誡命、無有瑕疵、無可指摘、俟我主耶穌基督顯現。</verse>
				<verse number="15">至時、 神必使之顯現、乃當讚美獨一有權能者、萬王之王、萬主之主．</verse>
				<verse number="16">為獨一永生者、居於人不能至之光明中、乃人所未見、亦不能見者、但願尊貴與永遠之權能、皆歸於彼。阿們。○</verse>
				<verse number="17">當命世上之富者、心中不可驕傲、不可賴無定之財、惟賴厚賜百物與我眾享受之永生 神．</verse>
				<verse number="18">又命其常施仁愛廣行善事、樂於施捨賙濟。</verse>
				<verse number="19">如此、為己積蓄善事以為基、以備其後可得永生。○</verse>
				<verse number="20">提摩太 歟、爾當謹守所託付爾者、遠避妄語虛詞、與假學問之辯論．</verse>
				<verse number="21">此假學問、已有人附從、遂遠離聖道、願恩寵常在爾心中。阿們． 使徒保羅達提摩太前書終</verse>
			</chapter>
		</book>
		<book number="55">
			<chapter number="1">
				<verse number="1">奉 神旨意、為傳 神因基督耶穌所應許之永生道理、為耶穌基督使徒之 保羅 、</verse>
				<verse number="2">修書與我愛子 提摩太 、願父 神、與我主基督耶穌、賜爾恩寵、慈愛、平安。○</verse>
				<verse number="3">我感謝我以清心服事之 神、即我祖宗所服事之 神、因我書夜祈禱時、思念爾不止。</verse>
				<verse number="4">憶爾之淚、甚欲見爾、使我滿心歡喜。</verse>
				<verse number="5">蓋念爾有無偽之信心、即爾外祖母 羅以 、爾母 友尼基 所有之信心、我深信爾亦有此信心。</verse>
				<verse number="6">因此、我提醒爾、欲爾將 神、因我按手賞在爾心之恩賜、再激發之．</verse>
				<verse number="7">蓋 神賜我等、非畏懼之心、乃剛強仁愛謹守之心。</verse>
				<verse number="8">因此爾勿以證見主道為恥、亦勿以我因主被囚為恥、當倚賴 神之大能、為傳福音、與我一同受苦．</verse>
				<verse number="9">神救我等、召為聖徒、非按我等之行為、乃按己之旨意與恩寵、此恩寵在萬古之先、因基督耶穌、賜與我等、</verse>
				<verse number="10">今乃因我救主耶穌基督降世、而顯明之、耶穌曾滅死權、傳福音、發明永不朽壞之生命。</verse>
				<verse number="11">我為此福音、奉命為宣傳者、為使徒、為異邦人之師傅．</verse>
				<verse number="12">故我受如此之苦難、而不以為羞恥、因知我所信者為誰、亦深信彼能保全我所交付於彼者、直至其日．</verse>
				<verse number="13">從前爾以信愛基督耶穌之心、聽我所宣講之正言、爾當謹守、以為模範。</verse>
				<verse number="14">亦須仰賴居於我等中之聖靈、謹守所託於爾之善道。○</verse>
				<verse number="15">爾知 亞西亞 人、皆已棄我、其中有 腓吉路 、 黑摩其尼 ．</verse>
				<verse number="16">願主憐憫 阿尼色弗 一家之人、因彼屢次使我心中暢快、不以我受縲絏為恥．</verse>
				<verse number="17">彼在 羅馬 之時、殷勤尋我、且尋見我．</verse>
				<verse number="18">願主使彼至於其日、蒙主憐憫、彼在 以弗所 如何服事我、乃爾明明所知者。</verse>
			</chapter>
			<chapter number="2">
				<verse number="1">我子歟、爾當堅固於基督耶穌之恩。</verse>
				<verse number="2">爾在眾見證前、所聞於我之道、當轉託於忠誠能教訓人者。</verse>
				<verse number="3">亦當忍受苦難、為耶穌基督之精兵。</verse>
				<verse number="4">凡當兵者、不以俗事纏身、方可得招募者之喜悅、</verse>
				<verse number="5">爭强較力者、若不循規蹈矩、則不能得冠冕。</verse>
				<verse number="6">勞苦之農夫、先得糧食、乃理所當然。</verse>
				<verse number="7">我所言者、爾當思之、願主賜爾凡事聰明。</verse>
				<verse number="8">當記念 大衛 之後代、耶穌基督、乃按我所傳之福音、從死中復活。</verse>
				<verse number="9">我為此福音受苦難、被捆縛、如犯法之人然、然 神之道。則不能被捆縛。</verse>
				<verse number="10">故我為選民、凡事忍耐、使伊等因耶穌基督得救、亦得永遠之榮耀。</verse>
				<verse number="11">有可信之言曰、我等若與基督同死、亦必與基督同活。</verse>
				<verse number="12">若能忍耐、必同彼如王得權、我等若不認彼、彼亦必不認我等．</verse>
				<verse number="13">我等即或不信、彼仍為可信者、必不能不承認己之所言。○</verse>
				<verse number="14">此諸言爾須使人記念在主前勸戒眾人、不可因言辭起爭端、此非但無益且使聞之者、敗壞信心。</verse>
				<verse number="15">當竭力在 神前、為老練之人、為無慚愧之工人、善於講解真理。</verse>
				<verse number="16">當棄絕一切妄語虛詞、蓋言此等言者、惡事遂漸加增。</verse>
				<verse number="17">伊等之言語、譬若毒瘡、日見潰爛。</verse>
				<verse number="18">此諸人中、有 許米乃   腓理徒 、伊等曾背謬真理、言復活之事已過、以致敗壞數人之信心。</verse>
				<verse number="19">然 神所立之基、甚為堅固、上有印記曰、主知己民、又曰、凡籲主名者、當遠避惡行。</verse>
				<verse number="20">大廈之中、不但有金器銀器、亦有木器瓦器、有為尊貴用者、有為卑賤用者。</verse>
				<verse number="21">人若潔淨己身、遠離卑賤之事、即為尊貴用之器、清潔合乎主用、能行各等善事。</verse>
				<verse number="22">爾須謹戒少年之私慾、追求善行、信心、愛心、並求與清心禱告主之人和睦。</verse>
				<verse number="23">愚鈍無學問之辯論、當拒絕之、因知此乃啟爭端者。</verse>
				<verse number="24">凡為主之僕人、不可爭競、必須和平待眾、善施教訓、忍受欺侮。</verse>
				<verse number="25">亦當温柔以教悖逆之人、或者 神賜彼悔改之心、使得明曉真理。</verse>
				<verse number="26">醒悟脫離任意迷惑彼之魔鬼之羅網。</verse>
			</chapter>
			<chapter number="3">
				<verse number="1">爾當知末世、必有危險之日。</verse>
				<verse number="2">彼時、人必但知顧己、貪財、自誇、驕傲、毀謗、違逆父母、辜負恩典、心不清潔、</verse>
				<verse number="3">無親情、不解怨、好讒言、自縱、殘忍、恨惡善良。</verse>
				<verse number="4">賣主、賣友、 任意妄為、狂傲自大、愛宴樂、不愛 神、</verse>
				<verse number="5">有敬虔之貌、棄敬虔之實、此等人、爾當遠避之。</verse>
				<verse number="6">彼僭入人家、誆騙愚拙婦女者、亦為此等人。</verse>
				<verse number="7">其婦女背負重罪、被各種私欲引誘、常學問、而終不能明真理．</verse>
				<verse number="8">從前 雅尼 、 佯庇 、阻撓 摩西 、此等人、亦如此阻撓真理、伊等心術敗壞、已見絕於聖道．</verse>
				<verse number="9">但不能常久阻撓、其愚拙必顯露於眾、如彼二人然。</verse>
				<verse number="10">惟爾順從我之教訓、效法我之品行、志向、信心、寬容、愛心、忍耐、</verse>
				<verse number="11">以及我所遭之逼迫困苦、即如我在 安提阿 、 以哥念 、 路士得 所遭遇者、我遭如此之迫害、主皆從中救我。</verse>
				<verse number="12">凡立志奉基督耶穌、敬虔度日者、皆必被逼迫。</verse>
				<verse number="13">為惡者、與迷惑人者、將日惡一日、欺騙人、亦為人所欺騙。</verse>
				<verse number="14">爾所學者、所信者、須常遵守、蓋爾知爾從誰而學者。</verse>
				<verse number="15">且知爾自幼明白聖經、聖經能使爾有智慧、因信基督耶穌得救。</verse>
				<verse number="16">聖經皆 神感動之人所作、 有益於訓誨督責、使人歸正、教人學義、</verse>
				<verse number="17">使服事 神之人、得以成全練達、能行諸善事。</verse>
			</chapter>
			<chapter number="4">
				<verse number="1">我在 神前、亦在降臨成國時、審判活人死人之主耶穌基督前、命爾、</verse>
				<verse number="2">當傳道、無論得時不得時、皆專心盡力、用常久之忍耐各等之教訓、督責人、懲戒人、勸勉人、</verse>
				<verse number="3">蓋後來人必厭聞正道、喜聽順耳之言、任己之私欲、多增師傅、</verse>
				<verse number="4">掩耳不聽真理、轉向虛詞、</verse>
				<verse number="5">爾務當凡事儆醒、忍耐苦難、作傳道之工、盡爾之職分。</verse>
				<verse number="6">今我將捨命、 我永別之日期將至．</verse>
				<verse number="7">我已為善道完全爭戰、我已行盡程途、我已遵守真道．</verse>
				<verse number="8">自今以後、有義人當得之冠冕、為我預備、至彼日、公義審判之主、必賜與我、不但賜與我、亦賜與凡羨慕主顯現之人。○</verse>
				<verse number="9">爾務速來就我、</verse>
				<verse number="10">因 底馬 貪戀世俗、離棄我、已往 帖撒羅 尼迦 去矣、又 革勒士 往 加拉太 、 提多 往 撻馬太 、惟 路加 偕我。</verse>
				<verse number="11">爾來、即攜 馬可 同來、因彼於傳道之事、與我有益。</verse>
				<verse number="12">我已遣 推基古 往 以弗所 。</verse>
				<verse number="13">我在 特羅亞   加布 家中所留之外衣、爾來時、可攜來、亦攜書來、羊皮之書卷、更為緊要。</verse>
				<verse number="14">銅匠 亞力山大 、多方害我、願主按其所行者報之。</verse>
				<verse number="15">爾亦當謹防之、因彼極力阻撓吾言。</verse>
				<verse number="16">我初次申訴之時、無人護庇我、反皆離棄我、願主勿將此罪、歸於伊等。</verse>
				<verse number="17">惟主在我左右、賜我力量、使我傳盡福音、使異邦人皆聞之、我即得救、脫離獅口。</verse>
				<verse number="18">主又必拯我脫離諸惡事、亦必保佑我、得入主之天國、惟願榮耀歸於彼、世世無盡．阿們。○</verse>
				<verse number="19">問 百基拉 亞居拉 安。亦問 阿尼色弗 家中人安。</verse>
				<verse number="20">以拉都 仍居於 哥林多 、 特羅非摩 患病、我留之於 米利都 。</verse>
				<verse number="21">爾務必在冬日以前來就我。 友布羅 、 布田   利奴 、 革老底亞 、與眾兄弟、皆問爾安。</verse>
				<verse number="22">願主耶穌基督、常在爾心中、願恩寵常在爾等中間。阿們。 使徒保羅達提摩太後書終</verse>
			</chapter>
		</book>
		<book number="56">
			<chapter number="1">
				<verse number="1">我 保羅 為 神之僕、為耶穌基督之使徒、為使 神之選民、信服聖道、明曉敬虔之真理、</verse>
				<verse number="2">能盼望無謊言之 神、在創世以前所應許之永生．</verse>
				<verse number="3">此永生之道、乃 神在預定之時．用人宣傳而顯明者、我遵我救主 神之命、亦得宣傳。</verse>
				<verse number="4">我修書與同信聖道、為我真子之 提多 、願父 神、與我救主耶穌基督、賜爾恩寵、慈愛、平安。○</verse>
				<verse number="5">我留爾在 革哩底 、正為使爾辦理未完之事、亦按我所命爾者、在各城設立長老。</verse>
				<verse number="6">必須其人無可指摘、獨為一婦之夫、 且其子女信主、無有放蕩不服約束之事、被人議論。</verse>
				<verse number="7">蓋監督既為 神之家宰、必須無可指摘、不偏執己見、不輕易發怒、不好酒、不扑人、不貪財、</verse>
				<verse number="8">歡待遠人、喜愛良善、謹守、公義、聖潔、自持。</verse>
				<verse number="9">恆守所學之聖道、致能以正教勸勉人、折服好辯駁之人。○</verse>
				<verse number="10">蓋有多人不服約束、言虛妄之言、行欺騙之事、受割禮者、更有如此之人。</verse>
				<verse number="11">此等人之口、當閉塞之、伊等為貪不義之財、以不當教訓人者教訓人、誘惑人之全家。</verse>
				<verse number="12">革哩底 人中、有一本地之先知云、 革哩底 人、常造謊言、情同惡獸、身懶肚飽。</verse>
				<verse number="13">此證乃確實者、故當嚴責之、使其於信主之道、純全無疵、</verse>
				<verse number="14">不聽 猶太 人虛妄之言語、不從違背真理者之規條。</verse>
				<verse number="15">凡物在潔淨人視之、無有不潔淨者、在不潔淨不信主之人視之、無一潔淨者、伊等之心地天良、亦皆污穢矣。</verse>
				<verse number="16">自謂知 神、行為則悖逆之、伊等乃可厭惡者、不順服者、於各等善事、已被棄絕者也。</verse>
			</chapter>
			<chapter number="2">
				<verse number="1">惟爾所言者、必須合乎純全之教訓。</verse>
				<verse number="2">勸老者謹慎、端莊、自守、亦勸其信心、愛心、忍耐之心、皆當全備。</verse>
				<verse number="3">勸老婦、行為須合乎聖善、勿毀謗、勿好酒、當教訓人為善、</verse>
				<verse number="4">亦教訓少婦敬慎、愛丈夫、愛子女、</verse>
				<verse number="5">自守、貞潔、安分在家、善良、順服丈夫、免致 神之道、被人毀謗。</verse>
				<verse number="6">爾亦當勸少者自守。</verse>
				<verse number="7">爾於凡事、當顯己為行善之模範、傳道無邪僻、端莊無偽、</verse>
				<verse number="8">言語純正、無可指摘、使仇敵因無從議論爾惡、自覺羞愧。</verse>
				<verse number="9">勸奴僕、當順服主人、凡事得其喜悅、勿以言語干犯之、</verse>
				<verse number="10">勿竊其物、常常顯明忠誠之心、以致凡事尊榮我救主 神之教訓。</verse>
				<verse number="11">蓋 神救眾人之恩、已顯明矣、</verse>
				<verse number="12">教訓我等、棄絕不敬虔之心、與世俗之情欲、當以自守、公義、敬虔、在此世度日、</verse>
				<verse number="13">以待所盼望之福、及至大之 神、我救主耶穌基督之榮耀顯現。</verse>
				<verse number="14">彼為我等捨己、欲贖我等脫離諸罪惡、亦欲潔淨我等為其選民熱心行善事、</verse>
				<verse number="15">爾須以此言訓人勸人以各權督責人、勿被人藐視。</verse>
			</chapter>
			<chapter number="3">
				<verse number="1">爾當提醒伊等、使之順服執政者、掌權者、遵其命令、隨時願行各善事、</verse>
				<verse number="2">勿毀謗、勿爭競、當和平、向眾人大顯温柔。</verse>
				<verse number="3">蓋我等昔亦無知、不順服、被引誘、服役於諸私欲、諸宴樂、常行兇很、嫉妬、自為可惡者、又互相恨惡。</verse>
				<verse number="4">但我救主 神之慈悲仁愛、顯明之時、主拯救我等、非因我等有行善之功、乃因主施憐憫、使我等受洗重生、賜我等聖靈復新、</verse>
				<verse number="5"></verse>
				<verse number="6">聖靈乃 神因我救主耶穌基督、厚賜於我者、</verse>
				<verse number="7">使我賴主恩得稱為義、可為嗣子、盼望永生。</verse>
				<verse number="8">此言為可信者、我欲爾懇切講明、使信 神之人、盡心行善、 此為美者、亦與人有益者。</verse>
				<verse number="9">爾務須遠離愚拙之辯論、家譜之虛談、與爭競、並因律法而起之紛爭、此皆為虛妄無益者。</verse>
				<verse number="10">從異端者、爾警戒一二次、即當遠離之、</verse>
				<verse number="11">蓋知如此之人、背謬已極、心中雖覺為罪、而仍犯之。○</verse>
				<verse number="12">我遣 亞提馬 或 推基古 、往就爾時、爾須速至 尼哥波立 見我、因我決意在彼過冬。</verse>
				<verse number="13">爾當慇懃與教法師 西納 並 亞波羅 送行、使伊等無有缺乏。</verse>
				<verse number="14">凡我教中人、皆當學習行善、 供給人之缺乏、以免不結善果。</verse>
				<verse number="15">我等同人、皆問爾安。請代問因信主愛我等之人安。願爾眾皆蒙恩寵。阿們、 使徒保羅達提多書終</verse>
			</chapter>
		</book>
		<book number="57">
			<chapter number="1">
				<verse number="1">為耶穌基督被囚之 保羅 、與兄弟 提摩太 、修書寄與我所親愛同勤勞之 腓立門 、</verse>
				<verse number="2">與所親愛之 亞腓亞 氏、並同戰爭之 亞基布 、以及在爾家之教會、</verse>
				<verse number="3">願我父 神、與主耶穌基督、賜爾等恩寵平安。○</verse>
				<verse number="4">我祈禱之時、常記念爾、為爾感謝我 神。</verse>
				<verse number="5">因聞爾向主耶穌向眾聖徒有信心、有愛心。</verse>
				<verse number="6">願爾與人所同有之信心、得有功效、使人知爾等之諸善、乃為基督耶穌而作。</verse>
				<verse number="7">兄弟乎、我因爾有愛心、甚為喜樂、大得安慰、蓋聖徒之心、乃從爾而得暢快者。○</verse>
				<verse number="8">我賴基督、雖能放膽命爾當行之事、</verse>
				<verse number="9">然因愛心、不如懇求為妙。我年紀老邁、現為耶穌基督受縲絏之 保羅 、</verse>
				<verse number="10">為我在縲絏中、所教化之弟子 阿尼西母 求爾。</verse>
				<verse number="11">彼前無益於爾、今爾我同得其益。</verse>
				<verse number="12">我遣其歸就爾、望爾接納之、彼乃我心所深愛者。</verse>
				<verse number="13">我為傳福音受縲絏、本欲留之於我處、代爾事我。</verse>
				<verse number="14">但未知爾之意、我不肯如此行、使爾之恩惠、非出於勉強、乃出於甘心。</verse>
				<verse number="15">彼暫時離爾、焉知非使爾永遠收之乎。</verse>
				<verse number="16">爾收之、非仍若奴僕、乃比奴僕尊貴、作可親愛之兄弟、我甚親愛之、彼既為爾之家人、又為信主之徒、爾更當親愛之。</verse>
				<verse number="17">爾若以我為同心者、請收納彼、如收納我、</verse>
				<verse number="18">彼若有得罪爾、虧負爾之處皆歸於我、我必償還、</verse>
				<verse number="19">此乃我 保羅 親手所書、爾尚欠我之身債、 我不言及．</verse>
				<verse number="20">兄弟乎、求爾使我因主而得喜樂、因主而得安慰。</verse>
				<verse number="21">我修此書與爾、因深信爾順服、亦知爾之所行、必勝於我之所言。</verse>
				<verse number="22">我仍求爾為我豫備居所、因我盼望賴爾等之祈禱、終久得往就爾。○</verse>
				<verse number="23">為基督耶穌與我同囚之 以巴弗 、問爾安。</verse>
				<verse number="24">與我同勤勞之 馬可 、 亞里達古 。 底馬 、 路加 、亦皆問安。○</verse>
				<verse number="25">願我主耶穌基督之恩、常在爾等心中、阿們。 使徒保羅達腓立門書終</verse>
			</chapter>
		</book>
		<book number="58">
			<chapter number="1">
				<verse number="1">神在古時、藉眾先知屢次多方教訓列祖、</verse>
				<verse number="2">在此末世、藉子教訓我等、彼曾立子為萬物之主、 又曾藉子創造諸世界。</verse>
				<verse number="3">子乃 神之榮耀、所發之光輝、為 神本體之真像、又用大能之命、主持萬物、既捨身贖淨我等之罪、即坐於天上大主宰之右、</verse>
				<verse number="4">其所得之名、既尊於諸天使之名、自然遠勝於諸天使。</verse>
				<verse number="5">所有之天使、 神曾向誰言爾為我子、我今日生爾、又指誰而言我為彼之父、彼為我之子、</verse>
				<verse number="6">惟有使長子降世之時、命曰、 神之眾使者、皆當拜服之。</verse>
				<verse number="7">若論及天使、經云、 神使使者為風、使差役為火。</verse>
				<verse number="8">論及子、則曰、 神、爾之寶座、乃永存者、爾治國之權衡、乃正直者。</verse>
				<verse number="9">爾好善惡惡、故 神即爾之 神、用膏膏爾、使爾心中歡樂、尊貴勝於爾侶。</verse>
				<verse number="10">又曰、主歟、爾元始立地之基、天亦爾手所造者。</verse>
				<verse number="11">天地必滅亡、惟爾乃永存者、天地必皆如衣服漸舊。</verse>
				<verse number="12">爾必將天地如衣服捲起、天地則皆改變、惟爾永不改變、爾之壽數、無有窮盡、</verse>
				<verse number="13">所有之天使、 神曾向誰言爾坐於我右、俟我使爾仇敵、為爾之足凳。</verse>
				<verse number="14">天使非皆服役之神、奉遣服事將得救之人者乎。</verse>
			</chapter>
			<chapter number="2">
				<verse number="1">是以我等當更慎重所聞之道、惟恐或有遺失。</verse>
				<verse number="2">其藉天使所傳之道、既已確定、凡干犯違逆者、皆得應得之報應、</verse>
				<verse number="3">我等若輕視如此救人之大道、焉能逃罪乎。此道乃主當初親自言之、聽道者亦有憑有據講與我等。</verse>
				<verse number="4">神又施行異蹟奇事、與多端之異能、並按己旨、用聖靈之恩賜、與伊等同證此道。○</verse>
				<verse number="5">神未曾將我等所講之來世、歸與天使管轄。</verse>
				<verse number="6">有人在經上證曰、世人為誰、爾竟垂念之、人子為誰、爾竟眷顧之。</verse>
				<verse number="7">爾使其較天使少為微小、 又賜之尊貴榮耀、將爾所創造者、皆歸其轄管、</verse>
				<verse number="8">使萬物皆歸服於其足下。既使萬物皆歸服之、則不遺一物為未歸服者、但如今我等仍未見萬物皆歸服之、</verse>
				<verse number="9">惟見耶穌較天使少為微小、 因受死而冠以尊榮、彼乃因 神之恩、替眾人嘗試死味。</verse>
				<verse number="10">為萬物所本、為萬物所歸之 神、欲引多子得榮、遂使救之之主受苦難、得以完全、此乃當然者也。</verse>
				<verse number="11">彼使人成聖者、與得蒙成聖者、皆出於一、故彼稱之為兄弟、不以為恥。</verse>
				<verse number="12">彼日、我將宣爾之名於我兄弟、在會中頌揚爾．</verse>
				<verse number="13">又曰、我仰賴 神。又曰、我與 神所賜我之眾子在此。</verse>
				<verse number="14">眾子既皆有血肉之身體、彼降世亦有血肉之身體、能以受死而滅有權使人死之魔鬼、</verse>
				<verse number="15">且釋放因畏死一生受捆綁者。</verse>
				<verse number="16">彼原未曾扶助天使、乃扶助 亞伯拉罕 之後裔。</verse>
				<verse number="17">故其諸事、當與眾兄弟相同、則能於 神之事、作慈悲忠信之大祭司、贖人民之罪。</verse>
				<verse number="18">因彼既已被試探、受艱難、自能救助凡被試探之人。</verse>
			</chapter>
			<chapter number="3">
				<verse number="1">同蒙天召之聖潔兄弟、爾當想念我等所信奉為使者、為大祭司之基督耶穌。</verse>
				<verse number="2">彼在立彼之 神前盡忠、如 摩西 在 神之全家盡忠然。</verse>
				<verse number="3">創立家者、既比家貴重、耶穌自比 摩西 更尊榮。</verse>
				<verse number="4">凡家皆必有人創立創立萬物者、即 神也。</verse>
				<verse number="5">摩西 為僕、在 神之全家盡忠、為豫證將來必傳之道。</verse>
				<verse number="6">基督為子、治理其家、我等若堅持篤信之心、歡喜盼望至終、則皆為其家矣。</verse>
				<verse number="7">聖靈日、爾今日須聽主言、</verse>
				<verse number="8">勿似在曠野激主發怒之日、試探主之時、心中剛硬。</verse>
				<verse number="9">彼時、爾之列祖、四十年間、觀我所行、又試我探我。</verse>
				<verse number="10">故我憤彼世代之人、曰、彼心恆惑、不明我道。</verse>
				<verse number="11">故我發怒起誓曰、必不容其享我之安息。</verse>
				<verse number="12">兄弟乎、爾當謹慎恐爾中有人、存不信之惡心、違逆永生之 神。</verse>
				<verse number="13">爾當乘有今日、彼此日相勸勉、免致爾中有人被罪惡迷惑、心內剛硬。</verse>
				<verse number="14">我等若至終堅持始初所存之信心、則必於基督之恩有分矣。</verse>
				<verse number="15">經云、今日須聽主言、勿似激主發怒之日、心中剛硬。</verse>
				<verse number="16">彼時、聞主之言、激主發怒者為誰、豈非 摩西 領出 伊及 一切之人乎。</verse>
				<verse number="17">神四十年又向誰發怒、豈非向犯罪屍首倒於曠野之人乎。</verse>
				<verse number="18">又向誰起誓、不容彼享其安息、豈非向不信從之人乎。</verse>
				<verse number="19">如此觀之、伊等不得享安息、乃因不信之故耳。</verse>
			</chapter>
			<chapter number="4">
				<verse number="1">既蒙主應許享受其安息、則當謹慎、恐爾中有未能得之者。</verse>
				<verse number="2">蓋我等、得聞福音、如伊等然、但伊等所聞之道、與伊等無益、因伊等聞之、不能有信心與道融洽。</verse>
				<verse number="3">惟我等信者、皆得享安息、即如主云、我發怒起誓、不容其享我之安息、其實造物之工、自創世以來、皆已完成矣。</verse>
				<verse number="4">論及第七日、經上有言曰、 神之諸工、皆已完畢、至第七日、則安息矣。</verse>
				<verse number="5">於上所引之詩、又曰、不容其享我之安息。</verse>
				<verse number="6">如此、必別有人得享安息、但彼先聞福音者、因不信即不得享。</verse>
				<verse number="7">過多年、又於 大衛 書中、限定一日、曰、今日須聽主言、心勿剛硬。</verse>
				<verse number="8">若 約書亞 果能使其得享安息、經上自必不再言他日矣。</verse>
				<verse number="9">由此觀之、必別有安息、為 神之民存留。</verse>
				<verse number="10">凡得享安息者、皆工完安息、如 神工完安息然、</verse>
				<verse number="11">故我等當奮勉、欲得此安息、惟恐有人效伊等、陷於不信之罪中。</verse>
				<verse number="12">蓋 神之言、乃活潑者、乃有力者、較兩刃之劍尤利、魂靈骨髓、皆可剖開剌入、心懷意念、皆可鑒觀考察。</verse>
				<verse number="13">且無一物能瞞過審我之主、皆在其目前顯然明露者。○</verse>
				<verse number="14">神之子升天之耶穌、既為我等之大祭司長、我等則當持守所奉之教。</verse>
				<verse number="15">蓋我等之祭司長、非不能體恤我等之懦弱、彼亦曾諸事受試探、與我等相同、但彼無罪、</verse>
				<verse number="16">故我等當坦然無疑、而至施恩之寶座前、則可蒙憐恤、受恩惠、得隨時之保佑。</verse>
			</chapter>
			<chapter number="5">
				<verse number="1">凡從人間選擇作祭司長者、皆派其替人管理事奉 神之事、獻上供物、與贖罪之祭。</verse>
				<verse number="2">彼一己既多懦弱、則能體恤愚蒙迷罔之人。</verse>
				<verse number="3">因此、彼為民獻贖罪之祭、為己亦當獻贖罪之祭。</verse>
				<verse number="4">此祭司長之尊位、除蒙 神之召如 亞倫 者、無人可以自取。</verse>
				<verse number="5">如此、基督亦非自尊為祭司長、乃向之云、爾為我子、我今日生爾之主、立彼為祭司長。</verse>
				<verse number="6">即如經上又一處云、爾永為祭司、按照 麥基洗德 之等次。</verse>
				<verse number="7">基督在世為人之時、大聲哀哭、禱告懇求能救其免死之主、因有敬畏之心、即蒙主應允．</verse>
				<verse number="8">雖為子、亦曾受苦難、學順從。</verse>
				<verse number="9">既已完全、則成為凡順從彼者永遠得救之根源。</verse>
				<verse number="10">神乃按 麥基洗德 之等次、立之為祭司長。○</verse>
				<verse number="11">論及 麥基洗德 、我有多言、且難講明、因爾聽之、亦不明曉．</verse>
				<verse number="12">爾為學既久、原當作他人之師傅、不謂爾仍須人以 神道之開端訓爾、譬如嬰兒、僅能食乳、不能食重濁之物。</verse>
				<verse number="13">凡僅能食乳者、皆不能明義之道、因其為嬰兒。</verse>
				<verse number="14">惟長成之人、方能食重濁之物、彼已將心習練明通、能分善惡矣。</verse>
			</chapter>
			<chapter number="6">
				<verse number="1">我等今當離基督道之開端、往完全中行、無庸再立根基、傳講悔改惡行、信從 神、</verse>
				<verse number="2">施洗、按手、死人復活、永遠判斷之一切道理。</verse>
				<verse number="3">神若許我、我必如此行。</verse>
				<verse number="4">蓋人已蒙光照、受天上之賞賜、得聖靈之感動、</verse>
				<verse number="5">嘗試 神善道之滋味、又覺悟來世 之權能、</verse>
				<verse number="6">後竟離棄道理、如此之人、再不能使其悔改自新、因其重新釘 神之子於十字架、明明羞辱之。</verse>
				<verse number="7">譬如一段地、屢次得雨澆灌、生好菜蔬、與耕種之人用、 神必降福於此地。</verse>
				<verse number="8">其長荊棘蒺藜之地、必被廢棄、受咒詛、終久被焚燒。○</verse>
				<verse number="9">親愛之兄弟、我雖如此言、然信爾不至於如此、又信爾必能得救．</verse>
				<verse number="10">爾為 神之名、行仁愛之事、先前服事聖徒、今仍服事聖徒、 神非不公義、必不忘爾之功。</verse>
				<verse number="11">我願爾各人皆如此殷勤、則可實有指望至終。</verse>
				<verse number="12">爾勿懶惰、總當效彼篤信忍耐、得蒙 神應許者。○</verse>
				<verse number="13">當初 神應許 亞伯拉罕 之時、因無更大於己、可指而起誓者、遂指已而誓曰、</verse>
				<verse number="14">我必大賜福與爾、必使爾子孫眾多、</verse>
				<verse number="15">如此 亞伯拉罕 即大有忍耐、得主所應許者。</verse>
				<verse number="16">世人起誓、皆指更大於己者起誓、既起誓、事已定準、爭論即止息矣．</verse>
				<verse number="17">神欲使將來得應許者、確實知其意旨永不改變、是以起誓、證實其言。</verse>
				<verse number="18">既有此永不改變之二事、 神在此事上、決不謊言、我等避難堅心指望 神所許之福者、心中即大有安慰矣。</verse>
				<verse number="19">我等所指望者、已入幔內、又安穩、又堅固、為心所賴、如船之賴錨然。</verse>
				<verse number="20">耶穌為我開路、亦已入幔內、即按 麥基洗德 之等次、永遠為祭司長．</verse>
			</chapter>
			<chapter number="7">
				<verse number="1">此 麥基洗德 、即 撒冷 王、又是至上 神之祭司、 亞伯拉罕 戰敗諸王旋返之時、 麥基洗德 迎接之、為之祝福．</verse>
				<verse number="2">亞伯拉罕 將其所有、十分取一供給之、其名譯之、即仁義王之意、彼又稱 撒冷 王、譯之、即平安王之意。</verse>
				<verse number="3">彼無父、無母、無族譜、無生之始、無壽之終、乃如 神之子、永遠為祭司．○</verse>
				<verse number="4">爾思先祖 亞伯拉罕 將其所奪獲者、十分取一供給之、此人乃何等尊貴。</verse>
				<verse number="5">其得祭司職之 利未 子孫、雖與百姓、皆為 亞伯拉罕 之裔、皆為兄弟、律法則仍命其將百姓之土物、十分取一分。</verse>
				<verse number="6">此 麥基洗德 、雖不入伊等之家譜、乃將 亞伯拉罕 所得者、十分取一、且為蒙應許之 亞伯拉罕 祝福．</verse>
				<verse number="7">自來位分大者、與位分小者祝福、此乃不能駁之理。</verse>
				<verse number="8">尋常受十分之一者、皆將來必死之人、惟此受十分之一之 麥基洗德 、經上證之曰、彼乃生者。</verse>
				<verse number="9">其受十分之一之 利未 、亦可謂其偕 亞伯拉罕 將十分之一、供給 麥基洗德 。</verse>
				<verse number="10">因 麥基洗德 迎接先祖時、 利未 已在先祖之體中．○</verse>
				<verse number="11">民受律法、即在 利未 子孫得祭司職之時、人若賴此祭司職、能得完全、又何須更立他祭司、謂其按 麥基洗德 之等次、非按 亞倫 之等次乎．</verse>
				<verse number="12">今此祭司職、既已變易、律法亦自當變易。</verse>
				<verse number="13">蓋此言所指者、乃他支派之人、此支派中、從未有一人在壇獻祭。</verse>
				<verse number="14">我主分明自 猶太 支派而出、此支派、 摩西 未曾命其受祭司之職。</verse>
				<verse number="15">既云再立他祭司、似 麥基洗德 、則祭司職、 必更變、益分明矣。</verse>
				<verse number="16">彼立為祭司、非按世上之法度、乃因永生之大能。</verse>
				<verse number="17">蓋 神曾曰、爾按 麥基洗德 之等次、永遠為祭司。</verse>
				<verse number="18">先前之法度、輕弱無益、是以廢棄。</verse>
				<verse number="19">因律法不能成全一事、惟有新賜更美之道、使我等有指望、能進至 神面前．</verse>
				<verse number="20">耶穌為祭司、乃 神起誓而立、伊等為祭司、則非起誓而立、 神曾向耶穌起誓曰、我起誓、決不更變、爾乃按 麥基洗德 之等次、永遠為祭司．</verse>
				<verse number="21"></verse>
				<verse number="22">如此耶穌遂為更美之約之中保、</verse>
				<verse number="23">彼眾祭司相繼甚多因有死不能長為祭司。</verse>
				<verse number="24">耶穌既為永存者、其祭司職亦永不更改。</verse>
				<verse number="25">故凡賴彼至 神前者、彼皆能拯救至終、蓋彼乃永遠存活、為伊等祈禱．○</verse>
				<verse number="26">彼為敬虔者、良善者、潔淨者、亦遠離罪人者、成為比天高者、我等有如此之祭司長原為當然。</verse>
				<verse number="27">彼不似他祭司長、每日必先為己獻贖罪之祭、後為百姓獻贖罪之祭、耶穌獻己身、祗此一次、即成全獻贖罪祭之事矣。</verse>
				<verse number="28">按律法、乃立懦弱之人為祭司長、惟 神在律法以後起誓、立其永遠完全之子焉。</verse>
			</chapter>
			<chapter number="8">
				<verse number="1">我等所講之大要、即我等有如此之祭司長、坐於天上大主宰寶座之右、</verse>
				<verse number="2">在聖所、在真帳幕中、為執事、真帳幕、乃主所設、非人所設者．</verse>
				<verse number="3">凡祭司長、皆為獻禮上祭而設立、是以彼亦必當有可獻之物。</verse>
				<verse number="4">彼若在地上、則不能為祭司、蓋地上已有按照律法供獻禮物之祭司。</verse>
				<verse number="5">伊等事奉主、即在天事奉主之影像、如 摩西 將造成帳幕之時、 神命之曰、爾作各等之物、皆當謹慎、按照在山示爾之模式。</verse>
				<verse number="6">今立新約、其所許之福、乃更美者、耶穌既為更美之約之中保、其得祭司之職、亦為更美矣。</verse>
				<verse number="7">前約若無虧欠、則無處立後約．</verse>
				<verse number="8">論及前約有虧欠、經云、將來我必與 以色列 族及 猶太 族立新約、</verse>
				<verse number="9">不似我攜手領其列祖出 伊及 時所立之約、因彼不守我之約、我即不眷顧之、此乃主所言者。</verse>
				<verse number="10">主又曰、此日之後、我將與 以色列 族立約、即我將我之律法、置於其衷、銘於其心、我將為伊等之 神、伊等將為我之民。</verse>
				<verse number="11">伊等亦無庸各教其兄弟隣舍曰、爾當識主、因伊等無論大小、皆必識我。</verse>
				<verse number="12">我將饒恕伊等之不義、不再記念伊等之罪愆過犯。</verse>
				<verse number="13">既云新約、則以前約為舊、凡舊而漸衰微者、皆必速歸無有矣。</verse>
			</chapter>
			<chapter number="9">
				<verse number="1">前約有禮拜之條例、亦有地上之聖殿。</verse>
				<verse number="2">設立帳幕、帳幕之前一層、名曰聖所、內有燈臺及案、案上有陳設之餅。</verse>
				<verse number="3">第二幔後、又有一層、名曰至聖所、</verse>
				<verse number="4">內有焚香之金爐、四面包金之約櫃、櫃內有盛瑪那之金罐、 亞倫 之發芽之杖、兩塊刻約之石板、</verse>
				<verse number="5">櫃上有榮耀之基路冰、掩罩贖罪所、此數者、我且無庸細講。</verse>
				<verse number="6">此諸器物、既已齊備、眾祭司常進帳幕之前一層、行拜 神之禮。</verse>
				<verse number="7">帳幕之後一層、惟祭司長一年一次入之、獻血以贖己與百姓之罪。</verse>
				<verse number="8">聖靈用此使人知前約帳幕存留之時、入至聖所之路、尚未明顯。</verse>
				<verse number="9">其帳幕乃作今時之豫像者、當時 獻禮物、上祭祀、皆不能使禮拜之人完全、心內安然。</verse>
				<verse number="10">又有飲食與諸般洗濯之規矩、並世間各等虛文、此皆不過設立至振興之時而止。○</verse>
				<verse number="11">今基督已到、為將來美事之祭司長、經過更大更全備之帳幕、此帳幕、非人手所造者、亦非屬乎世界者。</verse>
				<verse number="12">彼並未用牛羊之血、祗用己身之血、一次入聖所、遂成永遠贖罪之事。</verse>
				<verse number="13">牛羊之血、與燒化之牝牛灰、洒於不潔者之身、尚能使其身體潔淨、</verse>
				<verse number="14">何況基督被永遠之聖靈感動、將己無瑕疵之身、獻於 神、其血豈不更能除爾之妄行、洗淨爾之心、使爾事奉永生之 神乎。</verse>
				<verse number="15">彼為新約之中保、受死、贖人在前約時所犯之罪、使蒙召者、得所應許之永福。</verse>
				<verse number="16">凡有遺命、 必須候至留遺命者已死．</verse>
				<verse number="17">留遺命者已死、遺命方可行、若留遺命者尚未死、其遺命毫無所用、</verse>
				<verse number="18">故前約亦非不用血而立者．</verse>
				<verse number="19">當日 摩西 按照律法、傳各等誡命與民、用絳 色綫與牛膝草、將牛羊之血並水、洒於書上、又洒於眾百姓之身、</verse>
				<verse number="20">曰、 神與爾立約、以此血為據。</verse>
				<verse number="21">又將血洒於帳幕、與祭祀之各器．</verse>
				<verse number="22">按律法、諸物、約皆用血潔淨、若未流血、則不能赦罪矣。○</verse>
				<verse number="23">按天上物式而造之物、必須用如此之祭祀潔淨、天上之本物、自當用更美之祭祀潔淨。</verse>
				<verse number="24">因基督非進人手所造之聖所、彼聖所、不過為真聖所之影像、基督乃升於天、為我等而立於 神之前。</verse>
				<verse number="25">不必多次獻己身、如彼祭司長、每年將牛羊之血、奉入聖所。</verse>
				<verse number="26">若必如此、彼即從創世以來、多次受苦難矣、惟彼在此末世顯現、一次獻己身為祭、除淨人之罪。</verse>
				<verse number="27">按照定命、世人必有一死、死後必受審判．</verse>
				<verse number="28">如此、基督獻己身、擔眾人之罪、祗此一次、將來必再顯現、與盼望彼來之人、使之得救、彼時、必不再獻贖罪之祭矣。</verse>
			</chapter>
			<chapter number="10">
				<verse number="1">律法既為將來美事之影像、非本物之真形狀、自不能使每年祗用常獻一式之祭物進前之人、得以完全。</verse>
				<verse number="2">若能使其完全獻祭之人、既已潔淨、心中不再覺有罪、則獻祭之事、豈不早止乎。</verse>
				<verse number="3">既每年獻祭、則是使其思憶仍然有罪。</verse>
				<verse number="4">因牛羊之血、斷不能除罪．</verse>
				<verse number="5">故基督降世之時、即曰、主歟、祭祀與禮物、乃爾所不欲者、爾曾為我豫備身體。</verse>
				<verse number="6">燔祭與贖罪之祭、乃爾不喜悅者。</verse>
				<verse number="7">彼時我曰、 神、我來、欲遵爾旨而行、即如書卷所指我之言、</verse>
				<verse number="8">先既曰、其按律法所獻之祭祀、禮物、燔祭、與贖罪之祭、為爾所不欲者、為爾所不喜悅者。</verse>
				<verse number="9">後又曰、 神、我來、欲遵爾旨而行、從此可見彼將在先者廢棄、欲立其在後者矣。</verse>
				<verse number="10">我等賴耶穌基督一次獻己身、得成聖潔、正因此旨。</verse>
				<verse number="11">凡為祭司者、每日立而奉事 神、屢次獻一式之祭物、此祭物、萬不能除罪。</verse>
				<verse number="12">惟基督一次獻贖罪之祭、則永遠坐於 神之右、</verse>
				<verse number="13">以待眾仇敵為其足凳。</verse>
				<verse number="14">耶穌一次獻祭、遂使得成聖潔者、永遠完全。</verse>
				<verse number="15">聖靈亦與我等作證、豫先曰。</verse>
				<verse number="16">主曰、此日後、我將我之律法、置於其心、銘於其衷、此即我與彼所立之約。</verse>
				<verse number="17">又曰、我不再記念其罪愆過犯。</verse>
				<verse number="18">罪過既已赦免、則不再獻贖罪之祭矣。○</verse>
				<verse number="19">兄弟乎、我等既賴耶穌之血、從彼為我所開經幔而過之永生新路、能坦然進入聖所、此幔、即比其身體、</verse>
				<verse number="20"></verse>
				<verse number="21">又既有管理 神家之大祭司、</verse>
				<verse number="22">我等則當洗去心中之惡念、以清水淨身、存誠實之心、篤信不疑、來至 神前。</verse>
				<verse number="23">又當堅守我所信奉使我有指望之道、絕不遷移、蓋應許我等之 神、乃不失信者。</verse>
				<verse number="24">當彼此相顧、激發愛心、勸勉行善。</verse>
				<verse number="25">不可停止聚會、效彼停止聚會者、乃當彼此勸勉、既知其日臨近更當如此。○</verse>
				<verse number="26">我等領受真理之後、若故意犯罪。則再無贖罪之祭矣。</verse>
				<verse number="27">惟有戰兢等候審判、與將燒滅眾仇敵之烈火。</verse>
				<verse number="28">人犯 摩西 之律法、有二三人作證、犯法者、尚且必殺不赦、</verse>
				<verse number="29">何況彼踐踏 神之子、以使人成聖之新約之血、為不潔、又侮慢施恩之聖靈者、爾思彼所應得之刑罰、當如何重乎。</verse>
				<verse number="30">經云、主曰、罰惡在我、我必報應、出此言者、我等知之、又曰、主必審判其民。</verse>
				<verse number="31">受永生 神之刑罰、真可畏者。○</verse>
				<verse number="32">惟爾當追念當日蒙光照之後、屢次忍受大苦、</verse>
				<verse number="33">或己被毀謗、遭患難、如在戲場受辱、被眾人觀視、或人受如此之苦、爾體恤之、如己受苦然。</verse>
				<verse number="34">我在縲絏之中、爾亦體恤我、有人搶奪爾之財物、爾亦甘心任其搶奪、因知在天有更美長存之財物。</verse>
				<verse number="35">爾勿失去篤信無疑之心、存此心者、必得大賞賜。</verse>
				<verse number="36">爾須有忍耐、有忍耐、則能行 神之旨、而得 神所應許之福。</verse>
				<verse number="37">因再過片時、將來者必來、決不遲延。</verse>
				<verse number="38">經云、義人必因信得生、若退後、我心不喜悅之。</verse>
				<verse number="39">我等非退後入沉淪者、乃有信心靈魂得救者也。</verse>
			</chapter>
			<chapter number="11">
				<verse number="1">信是使人以為所盼望之事、乃真實者、 是作未見之事之憑據者．</verse>
				<verse number="2">古人亦因有信而得美名。</verse>
				<verse number="3">我等有信、則知諸世界、乃藉 神、之命而創造、如此、亦知可見之萬物、非自有形者創造。</verse>
				<verse number="4">亞伯 有信、則能獻祭與 神、較 該隱 所獻者更美、蒙 神嘉其所獻者、而證其為義、是以雖死、仍似有言。</verse>
				<verse number="5">以諾 有信、得以不死、被接至天、 神既接之、人則不得見之矣、彼在被接之先、已得 神悅彼之明證。</verse>
				<verse number="6">人若無信、斷不能蒙 神喜悅、凡至 神前者、必當信有 神、亦當信 神必賞賜專心求之之人．</verse>
				<verse number="7">挪亞 有信、蒙 神指示未來之事、則敬畏 神、造方舟、使己之全家得救、彼因有信、 顯明世人皆有罪、且能自得因信而得之義．</verse>
				<verse number="8">亞伯拉罕 有信、蒙 神命之出、往將來得以為業之地、彼即遵命而出、臨行之時、尚不知往何方行．</verse>
				<verse number="9">彼因有信、居於 神所應許之地、乃似在異邦為客旅、居於帳幕、與後蒙 神應許之 以撒   雅各 相同。</verse>
				<verse number="10">蓋彼所指望者、即 神所經營建造、有堅基之城邑．</verse>
				<verse number="11">撒拉 有信、雖已過生育之年數、尚能懷孕生子、因彼以為應許彼之主、乃可信者．</verse>
				<verse number="12">故從一衰老如同已死之人、生出後代、似天星之眾多、海沙之無數。○</verse>
				<verse number="13">此皆至死有信、仍未得所應許者、但歡喜遠望所應許者、又自認在世不過為客旅、為寄居者。</verse>
				<verse number="14">凡自謂如此者、乃表明欲尋覓家鄉．</verse>
				<verse number="15">彼若思念所出之家鄉、尚有可歸之機會。</verse>
				<verse number="16">但彼所羨慕之家鄉、乃更美者、是在天者、故 神自稱為彼之 神、不以為恥、因 神為之豫備一城邑．○</verse>
				<verse number="17">亞伯拉罕 有信、被試探之時、將 以撒 獻上．</verse>
				<verse number="18">雖蒙主應許云、 以撒 所生之子、方為爾之後代、 亞伯拉罕 、仍將獨生之子獻上．</verse>
				<verse number="19">彼以為 神能使其子死後復活、亦即似從死中得其歸回。</verse>
				<verse number="20">以撒 有信、則為將來之事、與 雅各   以掃 祝福、</verse>
				<verse number="21">雅各 有信、臨死與 約瑟 之二子祝福、扶杖而禮拜 神．</verse>
				<verse number="22">約瑟 有信、臨死豫言 以色列 族、將來必出 伊及 、則為己之骸骨、而留遺命。</verse>
				<verse number="23">摩西 之父母有信、見 摩西 誕生、甚為俊美、遂藏之三月、亦不畏王之命令。</verse>
				<verse number="24">摩西 有信、長大時、不願稱為 法老 女之子。</verse>
				<verse number="25">彼已定意、不願暫時享荒淫之樂、祗願偕 神之民、同受苦難。</verse>
				<verse number="26">彼以為為基督所受之凌辱、比 伊及 所有之財物更寶貴、因其想望將來之賞賜。</verse>
				<verse number="27">彼有信、則離 伊及 、不畏王之怒、彼有恆心、即如見不能見之主．</verse>
				<verse number="28">彼有信、則守逾越節、行洒血之禮、免彼滅長子者、臨於 以色列 人、</verse>
				<verse number="29">以色列 人有信、則能過 紅海 、如過陸地、 伊及 人亦試行過海、則皆淹沒矣。</verse>
				<verse number="30">以色列 人有信。七日圍繞 耶利哥 城、城即傾圮矣。</verse>
				<verse number="31">妓女 喇合 有信、則能接待偵者、使之平安、因此、彼未與違背之人、一同死亡、</verse>
				<verse number="32">我又何必言盡乎、若歷歷叙述、 其田 、 巴勒 、 參孫 、 耶弗大 、 大衛 、 撒母耳 、與諸先知、亦無言盡之時。</verse>
				<verse number="33">伊等有信、治服敵國、行公義之事、得所應許之福、箝制獅口、</verse>
				<verse number="34">滅烈火之勢燄、避刀劍之鋒刃、軟弱變為剛強、爭戰顯出猛勇、攻退異邦之隊伍。</verse>
				<verse number="35">有婦人得見其子由死復活、又有人忍受嚴刑、不肯苟且被釋放、為欲得更美之復活。</verse>
				<verse number="36">又有人受凌辱、鞭打、捆綁、監禁之磨煉、</verse>
				<verse number="37">被石擊死、鋸鋸死、受試探、被刀殺、披綿羊、山羊之皮、各處奔波、受窮乏、患難、困苦、</verse>
				<verse number="38">在曠野山嶺山洞地穴漂流、如此之人、乃世間不堪有者。</verse>
				<verse number="39">此皆因信而得美名、然仍未得 神所應許之福、</verse>
				<verse number="40">蓋 神已為我等豫備更美之福、伊等得福、若不與我等同得、則不能完全．</verse>
			</chapter>
			<chapter number="12">
				<verse number="1">我等既有如此眾多為證之人、如雲圍繞、則當放下各等重擔、除去容易累我之罪、存心忍耐、奔我面前當奔之程途。</verse>
				<verse number="2">仰望為我信道本末之耶穌、 彼因將來必得之喜樂、不顧凌辱、忍受十字架之苦難、遂坐於 神寶座之右。</verse>
				<verse number="3">耶穌忍受惡人如此之橫逆、爾當思想、免致爾疲倦喪膽。</verse>
				<verse number="4">爾與惡相爭、尚未至於流血。</verse>
				<verse number="5">爾又忘勸爾如勸子之言曰、我子、主懲治爾、爾勿輕視、主責備爾、爾勿喪膽。</verse>
				<verse number="6">蓋主必懲治其所愛者、又撲責其所收留之子．</verse>
				<verse number="7">爾若被懲治、正是 神待爾如待子、焉有子不被父懲治者乎。</verse>
				<verse number="8">懲治乃人人所當受者、爾若不受懲治、則似私子、不似親子矣。</verse>
				<verse number="9">我有生身之父、懲治我、我尚敬畏之、何況萬靈之父、我欲得永生、不更當敬服之乎。</verse>
				<verse number="10">生身之父、皆暫時任意懲治我、惟萬靈之父懲治我、乃使我受益、成為聖潔、與彼相同。</verse>
				<verse number="11">凡懲治人、當時不能使人快樂、總使人憂愁、厥後受懲治者、經歷磨煉、必能得善行平安之結果．</verse>
				<verse number="12">是以手顫膝輭、當使之强健．</verse>
				<verse number="13">爾所行之路、修理平直、免致跛者遶路、且使之得痊愈。○</verse>
				<verse number="14">爾當求與眾和睦、自成聖潔、凡不聖潔者、皆不得見主。</verse>
				<verse number="15">爾又當謹慎、恐有失 神之恩者、恐有毒根生出、擾亂爾、使爾多人霑染污穢、</verse>
				<verse number="16">恐有淫亂者、有妄為如 以掃 者、彼因一飲食、而賣長子之名分、</verse>
				<verse number="17">後欲得其父所祝之福、竟被棄絕、雖然號哭求悔改、仍不能得、 此為爾所知者。○</verse>
				<verse number="18">爾所至者、非能捫之山、在彼有烈火、密雲、黑暗、暴風、</verse>
				<verse number="19">號筒之響聲、言語之聲音、彼時聞此聲音之人、皆求勿再用此聲音教訓之。</verse>
				<verse number="20">因有命之之言曰、近此山者、雖獸、亦必用石擊死、用箭射死、此言伊等無以當之、</verse>
				<verse number="21">伊等所見者、極其可畏、甚至 摩西 曰、我甚恐懼戰兢．</verse>
				<verse number="22">爾所至者、乃 郇 山、永生 神之城邑、天上之 耶路撒冷 、在彼有千萬之天使聚集、</verse>
				<verse number="23">有錄名於天上諸長子之會、有審判眾人之 神、有被成全之義人之靈魂、</verse>
				<verse number="24">有新約之中保耶穌、與所洒之血、此血似有言、比 亞伯 之言更善。</verse>
				<verse number="25">爾當謹慎、勿背教訓爾之主。當時、伊等背逆在地上傳命者、不能免刑罰、我等若違背從天上教我者、則更不能免刑罰矣．</verse>
				<verse number="26">當時、彼之聲音、震動地、今彼又曰、再一次、我非止震動地、且將震動天。</verse>
				<verse number="27">此再一次之言、乃表明可震動之物、既是被造者、則必廢壞、其不可震動者、必定永存。</verse>
				<verse number="28">故我既得不可震動之國、則當存感恩之心、虔誠敬畏、按 神所喜悅者、事奉 神、</verse>
				<verse number="29">因我之 神、如同烈火．</verse>
			</chapter>
			<chapter number="13">
				<verse number="1">爾當常存兄弟彼此相愛之心。</verse>
				<verse number="2">勿忘接待客旅、曾有接待客旅者、乃不知而接待天使。</verse>
				<verse number="3">被捆綁者、爾當憐念之、似與彼同被捆綁、受苦難者、爾當顧念之、如爾親身受苦。</verse>
				<verse number="4">為論何人、婚姻之事、皆當貴重、牀亦當無玷、 惟苟合行淫之人、 神必定其罪。</verse>
				<verse number="5">爾行事、勿貪婪、總當以己所有為足、因主曾曰、我必不棄爾、我永不離爾．</verse>
				<verse number="6">故我等可坦然曰、主乃保佑我者、無論人向我如何行、我皆不懼。○</verse>
				<verse number="7">引導爾、傳 神之道與爾者、爾當思念之、觀其行事之結果、效其信主之模範。</verse>
				<verse number="8">耶穌基督、自昔至今、以至永遠、乃不改變者。</verse>
				<verse number="9">爾勿被諸般異端煽惑、賴主恩、不賴飲食、心得堅固、方為美善、彼專賴飲食者、向來未能得益。</verse>
				<verse number="10">我等有祭壇、其上之祭物、在帳幕中事奉之人、未可食之．</verse>
				<verse number="11">祭司長將所宰犧牲之血、奉入聖所、贖罪後、犧牲即被燒於營外。</verse>
				<verse number="12">耶穌欲用己血、使民成為聖潔、彼亦如此受害在城門外。</verse>
				<verse number="13">故我等當出至營外、就於彼、受彼所受之凌辱。</verse>
				<verse number="14">我在此未有長存之城邑、惟求將來之城邑。</verse>
				<verse number="15">我當倚賴耶穌、當將頌揚 神、感謝 神名之言語、作為祭祀獻上．</verse>
				<verse number="16">爾勿忘行善施捨、此為 神所喜悅之祭祀。</verse>
				<verse number="17">當順從信服引導爾之人、伊等時刻念爾靈魂得救之事、將來為爾亦被審問、爾當使其心中歡喜無憂、不然、則與爾無益矣．○</verse>
				<verse number="18">當為我等祈禱、我等自覺有良心、諸事皆願按正直而行。</verse>
				<verse number="19">更求爾為我祈禱、使我能速往就爾。○</verse>
				<verse number="20">惟願賜平康之 神、即使牧羊之大牧我主耶穌、因永約之血從死復活之 神、</verse>
				<verse number="21">於諸般善事成全爾、使爾能遵其旨而行、又因耶穌基督、感動爾心、使爾行其所喜悅之事、願榮耀歸於彼、世世無盡、阿們．○</verse>
				<verse number="22">兄弟乎、我略修書與爾、請爾聽我勸勉之言．</verse>
				<verse number="23">爾可知兄弟 提摩太 已被釋放、彼若速來、我偕彼同往見爾。○</verse>
				<verse number="24">請代我問諸位引導爾之人、並眾聖徒安。 以大利 之人、亦問爾安。○</verse>
				<verse number="25">惟願爾皆蒙恩寵、阿們。 使徒保羅達希伯來人書終</verse>
			</chapter>
		</book>
		<book number="59">
			<chapter number="1">
				<verse number="1">神與主耶穌基督之僕 雅各 、請散居於各處十二支派之人安。○</verse>
				<verse number="2">我兄弟乎、爾若遇各等試煉之苦難、皆當以為喜樂．</verse>
				<verse number="3">因爾知信心受試練、能生忍耐。</verse>
				<verse number="4">當使忍耐成功、致爾完整全備、無有缺欠．○</verse>
				<verse number="5">爾中若有人缺少智慧、當求樂賜與人不指斥人之 神、主必賜之。</verse>
				<verse number="6">但求時當深信不疑。有疑心者、即如海中之波浪、被風搖動翻騰。</verse>
				<verse number="7">如此之人。莫想有何所得於主。</verse>
				<verse number="8">心懷二意之人、凡事皆無定準。○</verse>
				<verse number="9">卑微之兄弟、即升為高、則當喜樂．</verse>
				<verse number="10">豐富之兄弟、既降為卑、則當喜樂、因彼將逝、如草花然。</verse>
				<verse number="11">日出一曬、草即枯乾、花亦彫謝、美容顏皆無有矣、豐富人於其所行之事、亦必如此衰殘．○</verse>
				<verse number="12">忍受試煉者．福矣、因彼被試煉後、必得永生之冠冕、即主所許與愛主者。</verse>
				<verse number="13">人遇引誘、勿謂我為 神引誘、蓋 神不能被惡引誘、亦不引誘人。</verse>
				<verse number="14">凡被引誘者、皆為一己之情欲所牽引迷惑．</verse>
				<verse number="15">情欲萌動、即生罪惡、罪惡已成、即生死亡。</verse>
				<verse number="16">我親愛之兄弟、不可錯謬。</verse>
				<verse number="17">各等隆盛之恩、全備之賜、皆從上面光明之父而降、父則永無改變、亦無轉動之影。</verse>
				<verse number="18">彼按己旨、用真道生我等、使我等在其所造之萬物中、為初熟之穀實。○</verse>
				<verse number="19">我親愛之兄弟、爾各人當速於聽、遲於言、緩於怒。</verse>
				<verse number="20">蓋人之怒、不能成就 神之義、</verse>
				<verse number="21">故當棄絕諸污穢、及諸邪惡、和平領受心中所栽培之道、能即救爾靈魂者．</verse>
				<verse number="22">爾當行道、勿祗聽道、自己欺瞞。</verse>
				<verse number="23">人若祗聽道、不行道、即如人在鏡中、窺視自己本來之面目。</verse>
				<verse number="24">照面去後、遂忘其相貌如何。</verse>
				<verse number="25">凡人詳察使人自由之全備律法、永不離棄、此人即行道者、非聽而即忘者、必於其所行之事得福。</verse>
				<verse number="26">爾中若有人自謂虔敬、而不制其舌、心內自欺、此人之虔敬、即屬虛假。</verse>
				<verse number="27">在父 神前清潔無疵之虔敬、即眷顧在患難中之寡婦孤子、且自守、不霑染世俗。</verse>
			</chapter>
			<chapter number="2">
				<verse number="1">我兄弟乎、爾既信奉榮耀之主、我主耶穌基督、即不可按外貌待人。</verse>
				<verse number="2">若有帶金戒指、衣華麗之衣者、入爾會堂、又有貧窮人、衣破壞之衣而入者、</verse>
				<verse number="3">爾尊敬衣華麗之衣者曰、請爾坐此高位、向貧窮人曰、爾立於彼處、或曰、爾坐於此處、在我足凳之下。</verse>
				<verse number="4">如此、豈非爾心偏待人、以惡念分別人乎。</verse>
				<verse number="5">我親愛之兄弟請聽、 神豈非選世上貧窮者、使其信心豐富、可得 神之國乎、此國乃 神所許與愛主者、</verse>
				<verse number="6">爾竟藐視貧窮人、彼豐富之人、豈非欺侮爾、拽爾至公堂者乎、</verse>
				<verse number="7">彼非毀謗爾被稱之聖名乎、</verse>
				<verse number="8">爾若遵守經上所載愛人如己之妙法、則所行善矣。</verse>
				<verse number="9">爾若按外貌待人、即為犯罪、律法定爾為有罪者。</verse>
				<verse number="10">人若遵守全律、祗犯一誡、即是犯眾誡。</verse>
				<verse number="11">言不可姦淫者、亦言不可殺人、爾若不姦淫、乃殺人、此即犯全律也。</verse>
				<verse number="12">爾之言行、當記念將來必按使人自由之律法受審判。</verse>
				<verse number="13">不憐憫人者、至審判時、亦必不被憐憫、憐憫之心、必勝審判．○</verse>
				<verse number="14">我兄弟乎、人若自稱有信心、而無善行、有何益乎、其信心能救之乎。</verse>
				<verse number="15">若兄弟姊妹、赤身露體、無日用之飲食、</verse>
				<verse number="16">爾中有人謂之曰、安然去矣、願爾飽煖、竟不與之身體需用之物、此有何益乎。</verse>
				<verse number="17">如此、信心若無善行、則死矣。</verse>
				<verse number="18">或有人曰、爾有信心、我有善行、請將爾無善行之信心示我、我亦用我之善行、將我之信心示爾。</verse>
				<verse number="19">爾信祗有一 神、善矣、然鬼魔亦信、但戰懼耳．</verse>
				<verse number="20">虛誕之人歟、爾欲知無善行之信心、乃死者乎。</verse>
				<verse number="21">我祖 亞伯拉罕 、將其子 以撒 、獻於壇上、非因行為得稱為義乎。</verse>
				<verse number="22">可見其信心、乃與行為並行者、且因行為、信心得以成全。</verse>
				<verse number="23">經云、 亞伯拉罕 信 神、彼之信即稱為義、彼又被稱為 神之友、此言正應騐矣。</verse>
				<verse number="24">可見人得稱義、乃因行為、不但因信。</verse>
				<verse number="25">又妓女 喇合 、接待使者、使其從他道而歸、非亦因行為得稱為義乎。</verse>
				<verse number="26">身體無靈魂、即死矣、信心若無行為、亦死矣、</verse>
			</chapter>
			<chapter number="3">
				<verse number="1">我兄弟乎、爾中不可多有為師者、因知為師者受刑更重。</verse>
				<verse number="2">我等皆屢有錯誤、若有人言語無過失、即為完全人、能約束全身。</verse>
				<verse number="3">我等將銜韁放於馬口、使之順服、即能調動其全身。</verse>
				<verse number="4">舟船甚大、且被狂風搖撼、祗須小舵、掌舵者即可隨意使船轉動。</verse>
				<verse number="5">如此、舌在百體中、亦最小者、竟可出大言、爾觀一點火、可燒極大之樹林。</verse>
				<verse number="6">舌即是火、其罪惡與世界同大、舌在百體中、能玷辱全身、亦能焚毀輪轉之萬物、其火乃從地獄而生。</verse>
				<verse number="7">各類之走獸、飛禽、昆蟲、水族、皆可制伏、亦已被人制伏。</verse>
				<verse number="8">惟舌人莫能制伏、乃最難約束之惡物、充滿害人之毒。</verse>
				<verse number="9">我等以舌祝讚父 神、又以舌咒詛按 神形像而造之人。</verse>
				<verse number="10">祝讚與咒詛、自一口而出、我兄弟乎、此非所宜也。</verse>
				<verse number="11">一泉眼中、豈能發甜苦兩種水乎。</verse>
				<verse number="12">我兄弟乎、無花果樹、能生橄欖乎、葡萄樹能結無花果乎、如此、 一泉源中、亦不能發出鹹淡兩種水。○</verse>
				<verse number="13">爾中誰為有智慧、有聰明者、當用温柔智慧、顯其善行。</verse>
				<verse number="14">爾心中若懷狠毒之妒嫉分爭、則不可矜誇、欺謊以背真理。</verse>
				<verse number="15">如此之智慧、非從上而來、乃屬地者、屬情欲者、屬魔鬼者．</verse>
				<verse number="16">在何處有妒嫉分爭、即在何處有擾亂、與諸惡事。</verse>
				<verse number="17">從上而來之智慧、先是清潔、後是和平、温厚、柔順、滿懷憐憫、多結善果、不偏待人、不假冒為善、</verse>
				<verse number="18">使人和睦者、皆以和平栽種善果．</verse>
			</chapter>
			<chapter number="4">
				<verse number="1">爾中之分爭喧鬧、從何而來、非從戰於爾百體中之情欲而來乎．</verse>
				<verse number="2">爾貪愛亦無所得、爾殺戮妒嫉、亦不能有所得、爾喧鬧分爭、亦無所得、皆因爾不祈求。</verse>
				<verse number="3">爾祈求亦不能得、因爾不循理祈求、乃欲藉所求者、放縱爾之情欲．</verse>
				<verse number="4">爾等行淫之男女、豈不知與世俗為友、即違逆 神乎、凡好與世俗為友者、皆與 神為敵也。</verse>
				<verse number="5">爾以為經上所云、乃徒然乎、居於我中之聖靈、乃使人妒嫉乎、</verse>
				<verse number="6">彼以更大之恩賜人、故曰、 神拒絕驕傲者、加恩與謙卑者。</verse>
				<verse number="7">爾當順服 神。爾拒絕魔鬼、魔鬼則必遠離爾。</verse>
				<verse number="8">親近 神、 神亦必親近爾。爾等有罪者、當潔淨爾手、爾等懷二心者、當清潔爾心。</verse>
				<verse number="9">爾須傷痛、悲哀、哭泣、爾之喜笑、變為哀哭、爾之歡樂、改為憂愁。</verse>
				<verse number="10">爾在主前當自卑、主必使爾高陞。○</verse>
				<verse number="11">兄弟乎、爾不可彼此毀謗、若有人毀謗兄弟、議論兄弟、即是毀謗律法、議論律法爾若議論律法、則非遵守律法者、乃議論人者。</verse>
				<verse number="12">設立律法者、祗有一位、彼能救人、亦能滅人、爾為誰、竟議論人乎．○</verse>
				<verse number="13">噫、爾云、今日明日、我將往某城、在彼過一年、交易獲利。</verse>
				<verse number="14">其實明日如何、爾尚不知、爾之生命如何、乃如一片烟雲、出現少時、即不見矣。</verse>
				<verse number="15">故爾當云、主若許我、我若仍存活、則可行此事、行彼事。</verse>
				<verse number="16">今爾竟以自誇者為喜樂、凡如此之喜樂、皆是不善者。</verse>
				<verse number="17">人若知如何行善、竟不去行、此即其罪．</verse>
			</chapter>
			<chapter number="5">
				<verse number="1">爾富者當哀泣號哭、因將來必有苦難臨於爾．</verse>
				<verse number="2">爾之財物壞矣、爾之衣服、被蟲蛀矣。</verse>
				<verse number="3">爾之金銀、銹矣、此銹、即爾為惡之證、又將蝕爾之肉、猶如火燒。爾在此末日、祗知積蓄錢財。</verse>
				<verse number="4">雇工人為爾收割、爾不與工價、此工價如有聲音哀告、收割者之怨聲、已入萬有之主之耳矣。</verse>
				<verse number="5">爾在世上、祗知奢侈宴樂、如牲畜至臨宰之時、仍然快活心志。</verse>
				<verse number="6">爾妄定義人有罪、且殺害之、彼並不拒爾。○</verse>
				<verse number="7">兄弟乎、爾當忍耐、候主降臨。試觀、農夫忍耐、等候地土寶貴之出產、直至得霑早雨晚雨．</verse>
				<verse number="8">爾亦當恆久忍耐、堅固爾心、蓋主降臨之日近矣。</verse>
				<verse number="9">兄弟乎、爾勿彼此怨恨、免爾受審判、審判之主、已立於門前矣。</verse>
				<verse number="10">我兄弟乎、昔時奉主名傳道之先知、爾當以為受苦忍耐之模範．</verse>
				<verse number="11">我等以能忍耐之人為有福者、爾曾聞 約伯 之忍耐、亦知主所與彼之結局如何、蓋主乃最慈悲者、乃憐憫人者。○</verse>
				<verse number="12">我兄弟乎、最要者、不可起誓、不可指天而誓、不可指地而誓、無論何誓、皆不可起、爾之言語是則言是、非則言非、免爾陷於罪。○</verse>
				<verse number="13">爾中有人受苦、則當祈禱、有人喜樂、則當歌詩．</verse>
				<verse number="14">爾中有人患病、則當請教會之數長老來、奉主之名、與之抹油、為之祈禱．</verse>
				<verse number="15">從信心而發之祈禱、可救病者、主將起之、彼若素有罪、亦必得赦免。</verse>
				<verse number="16">爾須彼此認罪、互為祈禱、如此、爾即可得醫治。蓋義人切心祈禱、大有能力也。</verse>
				<verse number="17">以利亞 為人、乃與我等同性情者、彼懇切祈禱、求不下雨、雨即三年有六月不降於地。</verse>
				<verse number="18">彼又祈禱、天遂降雨、地遂出產百物．○</verse>
				<verse number="19">兄弟乎、爾中若有失迷真道者、有人使之回轉、此人當知使罪人離錯道、而回轉、乃救其靈魂不死、亦掩蓋多罪． 使徒雅各書終</verse>
			</chapter>
		</book>
		<book number="60">
			<chapter number="1">
				<verse number="1">耶穌基督之使徒 彼得 、修書與散居於 本都 、 加拉太 、 伽帕多家 、 亞西亞 、 庇推尼 之客旅、</verse>
				<verse number="2">即按父 神之預知蒙選、受聖靈感動、成為聖潔、致能順服、且得耶穌基督之血、洒於身者、願爾多蒙恩寵平安。○</verse>
				<verse number="3">我主耶穌基督之父 神、乃當讚美者、彼按其極大之仁慈、使我等因耶穌基督從死中復活、得蒙重生、可有永生之盼望、</verse>
				<verse number="4">又得不能朽、不能玷、不能衰、為我等存於天之基業。</verse>
				<verse number="5">爾乃因信蒙 神之大能保全、致得末世必顯之救恩者。</verse>
				<verse number="6">因此、爾雖暫時不得不受各等之艱難、心中憂愁、然而仍是喜樂、</verse>
				<verse number="7">爾之信心被試煉、則較之經火煉能壞之金、更顯寶貴、至耶穌基督顯現之日、必能得稱讚、尊貴、榮耀。</verse>
				<verse number="8">爾雖未見耶穌、而竟愛之、今雖不得見、而竟信之、則有言不盡大顯榮光之快樂。</verse>
				<verse number="9">得獲信主之實效、即爾靈魂得救之恩也。</verse>
				<verse number="10">其預言爾將得之恩之諸先知、亦曾尋求考究此救恩。</verse>
				<verse number="11">考究在伊等心中之基督之神、預證基督受苦難、後得榮耀、係指何時、為何之時．</verse>
				<verse number="12">伊等得默示知所傳講之事、非為己、乃為我等、此事、乃藉從天所遣之聖靈而傳福音者傳與爾、天使亦願詳考此事。○</verse>
				<verse number="13">故當束爾之心、如束腰然、儆醒、切望耶穌基督顯現時所賜爾之恩．</verse>
				<verse number="14">爾既為順命之子、則勿似前蒙昧之時、放縱私欲。</verse>
				<verse number="15">召爾者乃聖潔、爾當效法之、舉動皆聖潔。</verse>
				<verse number="16">蓋經云、我乃聖潔者、爾亦當聖潔。</verse>
				<verse number="17">父不以貌取人、按行為審判各人、爾既籲懇父、即當儆懼、度爾在世為客之時日。</verse>
				<verse number="18">蓋知爾之得贖、脫離爾列祖所傳之妄行、非賴能壞之金銀等物、</verse>
				<verse number="19">乃賴基督之寶血、如無瑕疵之羔羊之血。</verse>
				<verse number="20">基督在創世以先、已被定、在此末世、則為爾顯現。</verse>
				<verse number="21">爾亦因彼、信奉使彼從死中復活、又賜以榮耀之 神、致爾之信與望、皆在乎 神。</verse>
				<verse number="22">爾既賴聖靈、順從真理、以潔己心、能真誠愛兄弟、則當由清潔之心、彼此切實相愛。</verse>
				<verse number="23">蓋爾重生、非由於能壞之種、乃由於不能壞之種、即賴永生 神常存之道。</verse>
				<verse number="24">如經所云、世人如草、世人之榮耀如草花、草必枯乾、花必彫謝。</verse>
				<verse number="25">惟有主之道、 乃永存者、傳與爾之福音、即此道也。</verse>
			</chapter>
			<chapter number="2">
				<verse number="1">故爾當除一切很毒、詭詐、偽善、妬嫉、毀謗之事。</verse>
				<verse number="2">愛慕純淨之道、如初生之嬰孩、愛慕乳然、可由之而漸長。</verse>
				<verse number="3">爾若果蒙主恩、則當如此。</verse>
				<verse number="4">主如活石、乃人所棄、而 神所揀選、所寶貴者、</verse>
				<verse number="5">爾就彼、亦如活石、被建為靈宮、為聖潔之祭司賴耶穌基督而獻 神所悅納之靈祭、</verse>
				<verse number="6">如經所云、我將所揀選、所寶貴之石、置於 郇 城、為屋角石、凡信彼者、不至羞愧．</verse>
				<verse number="7">故彼於爾信者、則為寶貴、於不信者、則為工匠所棄、然已為屋角之首石、</verse>
				<verse number="8">又為窒足之石、阻礙之磐、違道者、常跌於其上、伊等罹此、乃預定者也．</verse>
				<verse number="9">惟爾為蒙選之族、為有君王尊榮之祭司、為聖潔之國、為屬主之民、以致宣揚召爾出黑暗、入奇妙光明之主之美德、</verse>
				<verse number="10">爾素非為民、今已為 神之民、爾素未得憐恤、今已得憐恤矣。○</verse>
				<verse number="11">親愛之兄弟、我勸爾既為客旅、為寄居者、則當除攻靈之肉體之私欲。</verse>
				<verse number="12">當在異邦人中、行為端正、伊等平素毀謗、爾為行惡者、既見爾之善行、則可在鑒察之日．歸榮耀於 神、○</verse>
				<verse number="13">爾當因主、順服人間一切掌權者、或掌大權之君王、</verse>
				<verse number="14">或君王所命以罰惡獎善之臣宰</verse>
				<verse number="15">神之旨意、乃欲爾行善、以止愚蠢人無知之言語。</verse>
				<verse number="16">爾雖為自由者、然不可借爾之自由、遮掩惡行、惟當念己為 神之僕。</verse>
				<verse number="17">務當恭敬眾人。親愛教中兄弟。敬畏 神。尊重君王。○</verse>
				<verse number="18">爾為僕者、凡事當存畏懼之心、順服主人、非但順服善良柔和之主人、亦順服乖僻之主人。</verse>
				<verse number="19">人若因敬畏 神、受寃屈而忍耐、斯為美矣。</verse>
				<verse number="20">爾若因犯罪、忍受扑責、有何可誇、若因行善、忍受苦難、在 神前、斯為美矣。</verse>
				<verse number="21">爾蒙召、乃為受苦、蓋基督亦為我等受苦、與我等遺留模範、使我等按其蹤跡而行。</verse>
				<verse number="22">彼不為惡、口無詭詐。</verse>
				<verse number="23">被詬不反詬、受害不出威嚇之言、惟以己付於公義審判之主。</verse>
				<verse number="24">彼懸於木、親身擔我等之罪、使我等在罪上死、在義上活、因彼受鞭扑、而爾得痊愈。</verse>
				<verse number="25">蓋爾素如迷路之羊、今歸於管爾靈魂之牧人監督矣．</verse>
			</chapter>
			<chapter number="3">
				<verse number="1">爾為婦者、當順從丈夫、如此、若有不信道之夫、雖無人訓之、亦可因婦之行為、而受感化、</verse>
				<verse number="2">蓋見婦存敬畏之心、行貞潔之事也。</verse>
				<verse number="3">爾不當以編髮、戴金、服美衣、在外面之飾為飾．</verse>
				<verse number="4">但當以心中所藏、永無毀壞之善德、温和、恬靜之性情、為飾、此為 神所極寶貴者。</verse>
				<verse number="5">古昔倚賴 神之聖潔婦人、亦以此為飾、順從丈夫。</verse>
				<verse number="6">即如 撒拉 順從 亞伯拉罕 、稱之為主、爾若行善、無畏難之心、則可為 撒拉 之女。○</verse>
				<verse number="7">爾為夫者、亦爾按情理、與婦同居、又當敬重之、因彼乃輭弱於爾者、亦與爾同享永生之恩者、如此、爾之祈禱、則無所阻。○</verse>
				<verse number="8">總而言之、爾皆當有同心、彼此體恤、相愛如兄弟、憐憫謙卑．</verse>
				<verse number="9">勿以惡報惡、勿以詬報詬、反當為之求福、蓋知爾之被召、原為使爾得福、</verse>
				<verse number="10">經云、凡願得生命平安度日者、當捫舌不出惡言、禁口不談詭詐之語、</verse>
				<verse number="11">當去惡行善、尋求和睦、時常追之。</verse>
				<verse number="12">蓋主之目、顧義人、主之耳、聽義人之祈禱、惟行惡者、主向之發怒。</verse>
				<verse number="13">爾若效法善行、誰能害爾．</verse>
				<verse number="14">爾若為義受苦、乃為有福、有人威嚇爾等、勿畏懼、勿驚恐．</verse>
				<verse number="15">心內當尊主 神為聖、有人問爾心存盼望之由、爾當早為準備、謙恭敬謹以答之。</verse>
				<verse number="16">務當良心無虧、使彼毀謗爾為行惡、誣賴爾、因信基督而有之善行者、自覺羞愧。</verse>
				<verse number="17">若 神之旨意、使爾因行善受苦、總勝於因行惡受苦。</verse>
				<verse number="18">蓋基督亦曾一次為人之罪受苦、以義者、代不義者死、欲引我等至 神前、彼之身體雖死、然藉聖靈、已復活矣．</verse>
				<verse number="19">彼曾藉聖靈、往傳道於在獄之靈。</verse>
				<verse number="20">伊等昔在 挪亞 、造方舟、 神忍怒以待之時、不肯信從、其時入方舟、從水得救者無多、惟有八人．</verse>
				<verse number="21">洪水之影像洗禮、因耶穌基督從死中復活、今亦拯救我等、此洗禮、不在乎除去肉體之污穢、惟在乎向 神尋求無虧之良心。</verse>
				<verse number="22">耶穌已升天、坐於 神右、眾天使與有權者、有勢者、皆服於其下。</verse>
			</chapter>
			<chapter number="4">
				<verse number="1">基督既為我等身受苦難、爾亦當存如此之心志、以為鎧甲、蓋凡身受苦難者、已絕於罪。</verse>
				<verse number="2">自今以後、即可不從人之情慾、惟尊 神之旨意、在世度餘賸之光陰。</verse>
				<verse number="3">我等往日在世、隨異邦人之心意、行邪淫、惡慾、醉酒、荒宴、放飲、並可惡之拜偶像之事、時已足矣．</verse>
				<verse number="4">伊等見爾不與之同放蕩淫佚、遂以為怪、而毀謗爾．</verse>
				<verse number="5">伊等在將來審判活人死人之主前、必供己罪、</verse>
				<verse number="6">福音亦曾傳與死人、為使其身體依世人受刑、靈魂依 神得生。○</verse>
				<verse number="7">萬物之結局將至、爾當謹守、警醒祈禱．</verse>
				<verse number="8">最要者、當彼此切實相愛、愛心能掩多罪．</verse>
				<verse number="9">爾當互相接待、不可吝嗇、</verse>
				<verse number="10">當按各人所得之恩賜、互相服事、為管理 神諸恩之賢家宰。</verse>
				<verse number="11">人若宣道、當顯明為宣 神所默示之道、若為執事、當顯明為藉 神所賜之能力、如此、即可在凡事因耶穌基督歸榮耀於 神、願尊榮、權柄、皆歸於彼、世世無盡。阿們。○</verse>
				<verse number="12">親愛之兄弟、今遇試煉爾之火煉、不可詫異、以為遇非常之事、</verse>
				<verse number="13">反當歡樂、蓋為與基督同受苦也、如此、至基督榮耀顯現之時、爾亦可歡欣踴躍．</verse>
				<verse number="14">爾若為基督之名、被人詬詈、乃為有福、因 神榮耀之聖靈、降於爾身。基督乃為彼所毀謗、為爾所頌美者。</verse>
				<verse number="15">爾中若有人受苦、切不可因兇殺、倫竊、行惡、好事而受苦．</verse>
				<verse number="16">若為作基督之徒而受苦、則不可羞愧、當因此歸榮耀於 神。</verse>
				<verse number="17">蓋時已至矣、 神之家、須先受災殃、我等尚且先受災殃、則不信 神福音者、其結局當如何乎、</verse>
				<verse number="18">若義人僅能得救、則不虔誠與犯罪者、將落於何處乎．</verse>
				<verse number="19">故按 神意旨而受苦者、當一心為善、將己之靈魂、交付誠實之造化主．</verse>
			</chapter>
			<chapter number="5">
				<verse number="1">我為長老、作基督受苦之證、亦同享將顯之榮耀者、勸爾中與我同為長老之人、</verse>
				<verse number="2">當收養爾中之 神羊群、亦照管伊等、非由勉強、乃由甘心、非由貪財、乃由樂意。</verse>
				<verse number="3">不可自以為主、挾制 神之子民、但當為羊群之模範。</verse>
				<verse number="4">則大牧顯現之時、爾必得永不朽壞之榮冕．</verse>
				<verse number="5">爾年少者、亦當順服長老。爾眾皆當互相順服、又以謙卑為衣衣於身、蓋 神拒絕驕傲者、賜恩與謙卑者。</verse>
				<verse number="6">故當自卑、服於 神大能之手下、至期、彼必使爾高升。</verse>
				<verse number="7">爾須將一切所憂慮者、托付 神、因 神眷顧爾、</verse>
				<verse number="8">務須謹慎儆醒、因爾之仇敵魔鬼、如咆哮之獅、徧行尋覓可吞噬之人、</verse>
				<verse number="9">爾當存堅固之信心以禦之、因知在世之眾兄弟、亦受此苦難也。</verse>
				<verse number="10">惟願賜各等恩寵、召我等因基督耶穌、得享其永遠榮光之 神、使爾在暫受苦難之後、得以完全堅固、剛强安穩。</verse>
				<verse number="11">願榮耀、權柄、皆歸 神、世世無盡。阿們。○</verse>
				<verse number="12">我以 西拉 為忠信之兄弟、略修此書、託其轉達爾、特為勸勉爾、且證爾所賴而得立者、乃 神之真恩。</verse>
				<verse number="13">與爾同蒙揀選、 巴比倫 之教會、問爾安。我子 馬可 、亦問爾安。</verse>
				<verse number="14">爾當以愛心行接吻之禮、彼此問安。願爾為基督耶穌門徒者、皆得平安。阿們。 使徒彼得前書終</verse>
			</chapter>
		</book>
		<book number="61">
			<chapter number="1">
				<verse number="1">為耶穌基督之僕、並為其使徒之 西門彼得 、修書與凡賴我 神、及主救主耶穌基督之義、與我等同得至寶之信心者、</verse>
				<verse number="2">願爾因識 神、與我主耶穌、多蒙恩寵平安。</verse>
				<verse number="3">蓋主以己之榮耀大德召我等、使我等識主、因而施其神能、賜與我等關乎永生、關乎虔心之諸恩。</verse>
				<verse number="4">又以己之榮耀、大德、賜與我等至大至寶之應許、使我等賴此以脫世上由清慾而生之敗壞、得與 神同性。</verse>
				<verse number="5">因此、爾當凡事殷勤、有信心、又當有德行、有德行、又當有知識、</verse>
				<verse number="6">有知識、又當有操守、有操守、又當有忍耐、有忍耐、又當有虔敬、</verse>
				<verse number="7">有虔敬、又當有愛兄弟之心、有愛兄弟之心、又當有愛眾人之心、</verse>
				<verse number="8">爾若充足有如此之心、則於識我主耶穌基督、必不至於怠荒而不結果矣。</verse>
				<verse number="9">爾如此行、即如瞽目近視之人、忘其舊日之罪、已得潔淨矣。</verse>
				<verse number="10">故兄弟更當殷勤、使爾於召爾選爾之恩、堅固不移、爾行如此之事、則永不至於傾跌。</verse>
				<verse number="11">如此、爾必充足蒙恩、得入我主救主耶穌基督永遠之國。○</verse>
				<verse number="12">爾雖知此諸事、且於所得之真道堅固、然我必常以此提醒爾。</verse>
				<verse number="13">蓋我趁尚居此帳幕時、勉勵爾、使爾記憶、我以為當然者。</verse>
				<verse number="14">因知我必按我主耶穌基督所示我者、速離此帳幕。</verse>
				<verse number="15">故我亦必殷勤、使爾在我去世之後、時常記念此諸事。</verse>
				<verse number="16">蓋我以我主耶穌基督之大能、與其降臨、告與爾、非從巧飾之虛言、乃親見其大榮。</verse>
				<verse number="17">昔從極大之榮耀中、有聲臨之曰、此乃我之愛子、我所喜悅者、是即彼蒙父 神賜尊貴榮耀也。</verse>
				<verse number="18">此自天而來之聲、我等偕彼在聖山時親聞之。</verse>
				<verse number="19">因此、我等更以先知之預言為堅確者、此預言、如照於暗處之燈、爾若時常留意、直至爾心中如日始旦、如明星出現、此方為美。</verse>
				<verse number="20">最要者、當知經之諸預言、非可以私意解之。</verse>
				<verse number="21">蓋預言從未有出乎人意者、乃 神所選之聖人、被聖靈感動而言也、</verse>
			</chapter>
			<chapter number="2">
				<verse number="1">昔時民中、有假先知、爾中亦將有偽師、私傳陷害人之異端、弗認贖之之主、自取速速沉淪。</verse>
				<verse number="2">將有多人、從其邪僻之行、真道因之而受毀誇、</verse>
				<verse number="3">伊等懷貪心、用造作之言、於爾身取利、彼之刑罰、早被擬定、決不遲延、彼之沉淪臨至。</verse>
				<verse number="4">即天使犯罪、 神亦不寬容、曾將伊等投入地獄、捆縛於黑暗中、以俟審判。</verse>
				<verse number="5">神亦不寬容古世之人、曾以洪水湮沒不敬主之惡世、惟拯救傳善道之挪亞一家八人、</verse>
				<verse number="6">又判定傾覆 所多馬 蛾摩拉 二城而燒燬之、為後世惡人之鑑戒、</verse>
				<verse number="7">但拯救義人 羅得 、 羅得 見惡人邪僻之行、常以為憂．</verse>
				<verse number="8">此義人居於伊等中、見聞其不法之事、則義心日日憂傷、</verse>
				<verse number="9">惟主知拯救虔誠人、脫離磨難留不義者、待審判之日受刑．</verse>
				<verse number="10">其從情慾、行污穢、輕慢執政者、更當受刑、伊等膽大自放、任意妄為、毀謗在尊位者、無所畏懼。</verse>
				<verse number="11">即權力更大之天使、亦不以毀謗之言、在 神前訟伊等．</verse>
				<verse number="12">伊等如無靈性之禽獸、生之、特為人捉獲而宰殺、伊等毀謗所不知之事、自取敗壞、必至沉淪、受行惡之報應．</verse>
				<verse number="13">伊等喜於白晝宴樂、又如瑕疵污垢、與爾同筵、樂行詭詐。</verse>
				<verse number="14">其目滿於淫色。犯罪不已、誘惑、心不堅固者、其心習慣貪婪、是為可詛之子。</verse>
				<verse number="15">離棄正道、行入迷途、隨從 破朔 子 巴蘭 之行、 巴蘭 即貪不義之財者、</verse>
				<verse number="16">彼為己之惡事受責、不能言之驢、用人言阻止先知之狂妄．</verse>
				<verse number="17">伊等如無水之井、狂風飄蕩之雲、有無窮之黑暗、為伊等存留、</verse>
				<verse number="18">伊等言矜誇虛妄之言。以情慾邪淫、欺誘已脫妄行之人。</verse>
				<verse number="19">許之以自由、而自為罪惡之奴、蓋人被誰制服、即為誰之奴。</verse>
				<verse number="20">伊等既因知我主救主耶穌基督、得脫離世上之污穢、後又被污穢纏擾制服、伊等之後患、則比前更大矣。</verse>
				<verse number="21">伊等既知義之道、竟違背傳與伊等之聖命、反不如不知之為美。</verse>
				<verse number="22">俗語所言不謬、狗吐、而又食所吐之物、猪洗淨而又臥於泥中、伊等正如此也。</verse>
			</chapter>
			<chapter number="3">
				<verse number="1">親愛之兄弟、我今書於爾者、乃第二封書、此二書、皆提醒爾、激發爾之清心。</verse>
				<verse number="2">使爾記念聖先知之預言、與我等為救主使徒者之命令。</verse>
				<verse number="3">首先者、當知至於末世、必有輕慢者出、從己之慾而行、曰、</verse>
				<verse number="4">所許主將降臨之言、其效安在、自列祖去世 以後、萬物仍與創造之時相同、</verse>
				<verse number="5">彼眾乃故忘始初賴 神之命而有天、又有地從水出、立於水中。</verse>
				<verse number="6">其古昔之世界、被從天從地而來之水、盡皆淹沒。</verse>
				<verse number="7">今之天地、亦賴 神之命存留、待惡人受審判沉淪之日、以火焚燒。○</verse>
				<verse number="8">親愛之兄弟、爾不可不知、主視一日如千年、千年如一日。</verse>
				<verse number="9">主所應許者、尚未成就、有人以為主延緩、其實非延緩、乃寬容我等、願眾人皆悔改、不願有一人沉淪。</verse>
				<verse number="10">然主之日臨至、必如夜間之盜賊、彼時、天將震響崩滅、有形質者。皆被烈火燒化、地與地上之物、皆被焚燬。</verse>
				<verse number="11">萬物既將消滅、爾之行為、當如何聖潔、敬虔、</verse>
				<verse number="12">盼望仰慕 神之日臨至、彼日、天將被火焚燬、有形質者、皆在烈焰中銷化。</verse>
				<verse number="13">惟我等按彼所應許者。盼望新天新地、即義之所居也。○</verse>
				<verse number="14">親愛之兄弟、爾既盼望此事、則當殷勤使己無玷染無瑕疵、得以安然見主。</verse>
				<verse number="15">又當視我主之恆忍為得救之由、如我等親愛之兄弟 保羅 、按所賦與彼之智慧、而書於爾者。</verse>
				<verse number="16">彼一切之書、皆講論此道、其中有難明之處、而無學問不堅固之人、強為講解、亦強解他經、自取沉淪。</verse>
				<verse number="17">親愛之兄弟、爾既知此事、即當謹慎、恐被惡人之錯謬迷惑、而失爾堅固之心。</verse>
				<verse number="18">爾當求多得恩賜。益識我救主耶穌基督、願榮耀歸於彼、自今以至永世。阿們。 使徒彼得後書終</verse>
			</chapter>
		</book>
		<book number="62">
			<chapter number="1">
				<verse number="1">我等將所聞所見、親目所覩、親手所捫、自元始即有之生命之道、 傳與爾、</verse>
				<verse number="2">此生命已顯現、我等見之、為之作證、即將原與父同在、顯現與我等之永生、傳與爾。</verse>
				<verse number="3">我等將所見所聞者、傳與爾、使爾等與我等同心、 我等乃與父並其子耶穌基督同心也。</verse>
				<verse number="4">我書此言與爾、使爾之喜樂充足。○</verse>
				<verse number="5">神即光、在彼毫無黑暗、此乃我等由彼得聞、而傳與爾之示諭。</verse>
				<verse number="6">我等若云與 神同心、乃仍行於黑暗中、即言謊而不遵真理也。</verse>
				<verse number="7">我等若行於光明中、如 神之在光明中、則彼此有同心、而其子耶穌基督之血、必洗淨我一切之罪。</verse>
				<verse number="8">我等若云自己無罪、即是自欺、心中無真理也。</verse>
				<verse number="9">我等若認己罪、 神乃信實公義者、必赦免我等之罪、洗淨我等一切之不義、</verse>
				<verse number="10">我等若云未曾犯罪、即是以 神為謊者、其道亦不在我等心內矣。</verse>
			</chapter>
			<chapter number="2">
				<verse number="1">我小子、我書此言與爾、欲使爾不犯罪。若有人犯罪、則在父前、有一中保、即義人耶穌基督。</verse>
				<verse number="2">彼為我等之罪、作為挽回之祭、不但為我等之罪、亦為普天下人之罪、</verse>
				<verse number="3">我等若遵守其誡、則可自知為識彼者。</verse>
				<verse number="4">若有人自言識彼、乃不遵守其誡、則為謊者、心中無有真理矣。</verse>
				<verse number="5">人若遵守其道、愛 神之心在其中、實為完全者。我等知我等與彼聯合、 即在此也。</verse>
				<verse number="6">人若云與彼聯合、其行為即當效法彼．○</verse>
				<verse number="7">兄弟乎、我書與爾者、非新命令、乃爾自始所受之舊命令、此舊命令、即爾自始所聞之道。</verse>
				<verse number="8">我再將新命令書與爾、在彼為真者、在爾亦為真者、蓋黑暗已過、真光如今照耀。</verse>
				<verse number="9">人若自云在光明中、乃恨惡其兄弟、則仍居於黑暗。</verse>
				<verse number="10">愛兄弟者、即居於光明中、未嘗使人陷於罪。</verse>
				<verse number="11">恨惡兄弟者、即居於黑暗中、行於黑暗中、不知往何處行、蓋黑暗已使其目瞽矣。○</verse>
				<verse number="12">小子乎、我書與爾、因爾賴彼之名、罪得赦免。</verse>
				<verse number="13">父老乎、我書與爾、因爾認識自始即有之基督。少年人乎、我書與爾、因爾已勝彼兇惡者。小子乎、我書與爾、因爾認識父。</verse>
				<verse number="14">父老乎、我曾書與爾、因爾認識自始即有之基督。少年人乎、我曾書與爾、因爾剛健、 神之道、存於爾心、爾亦已勝彼兇惡者。</verse>
				<verse number="15">勿愛戀斯世、與斯世之事。人若愛戀斯世、即無愛父之心矣。</verse>
				<verse number="16">蓋凡在斯世者、即如肉體之情慾、眼目之情慾、並隨勢分而起之驕傲、非從父而來、乃從斯世而來也。</verse>
				<verse number="17">此世、與此世之情慾、必皆過去、惟遵行 神旨意者、必永遠存留。○</verse>
				<verse number="18">小子乎、今即末世矣、爾曾聞言將來必有敵基督者出、今已多有敵基督者、由此我等明知今即末世也．</verse>
				<verse number="19">彼等離我中而出、因彼原非我中之人、彼若為我中之人、必不離我、彼之出、正顯明非皆我中之人．</verse>
				<verse number="20">爾既從聖主而得恩膏、即知一切之事。</verse>
				<verse number="21">我曾書與爾、非因爾不知真理、正為爾知真理、亦知一切虛謊、非從真理而出。</verse>
				<verse number="22">誰為謊者、非彼不認耶穌為基督者乎。不認父與子者、即敵基督者也。</verse>
				<verse number="23">凡不認子者、即不得與父聯合。</verse>
				<verse number="24">爾當以始初所聞者存於心。若爾始初所聞者存於心．則爾必常與父與子聯合矣。</verse>
				<verse number="25">彼所應許我者、即是永生。</verse>
				<verse number="26">我所書於爾者、乃指誘惑爾者而言。</verse>
				<verse number="27">爾有從彼所得之恩膏存於心、故不用人訓爾、凡事自有此恩膏訓爾、此乃真實者、非虛假者、爾當依恩膏所訓爾者、與彼聯合。</verse>
				<verse number="28">小子乎、爾當與彼聯合、使我等在彼顯現之時、可坦然無懼在彼降臨之時不至慚愧於其前。</verse>
				<verse number="29">爾若知彼為公義者、亦必知凡行公義者、皆由彼而生。</verse>
			</chapter>
			<chapter number="3">
				<verse number="1">試觀我等得稱為 神之子、是父賜與我等何等之慈愛、世人不識我等、因其不識父。</verse>
				<verse number="2">親愛之兄弟、我等今為 神之子、我等將來如何、尚未顯明、然我等知彼顯現之時、我等必像彼、因我等必得見其真體。</verse>
				<verse number="3">凡心中有此指望者、必潔己、如彼之潔淨然。</verse>
				<verse number="4">凡作罪者、即是犯法、蓋罪即犯法。</verse>
				<verse number="5">爾知彼顯現、為除我等之罪、彼原無罪。</verse>
				<verse number="6">凡與彼聯合者、 不犯罪、凡犯罪者、必未見彼、未識彼。</verse>
				<verse number="7">小子乎、勿為人所惑、行義者、斯為義人、如彼之義然。</verse>
				<verse number="8">犯罪者屬魔鬼、因魔鬼自始即常犯罪、 神之子顯現、為欲除滅魔鬼之行。</verse>
				<verse number="9">凡為 神所生者、不犯罪、蓋 神之善種、存於其心、彼亦不能犯罪、因彼乃 神所生者．</verse>
				<verse number="10">從此顯出誰為 神之子、誰為魔鬼之子、凡不行義者、不愛兄弟者、皆非屬乎 神。</verse>
				<verse number="11">爾當彼此相愛、此即爾自始所聞之命令。</verse>
				<verse number="12">勿似 該隱 、 該隱 乃屬彼惡者、殺害其弟、何故殺之、蓋以己之行惡、弟之行善也。○</verse>
				<verse number="13">我兄弟乎、世人若恨爾、勿以為怪。</verse>
				<verse number="14">我等既愛兄弟、即知我等已出死入生矣。不愛兄弟者、即仍在死中。</verse>
				<verse number="15">凡恨惡其兄弟者、即殺人者也、殺人者、無有永生在其中、此乃爾之所知者。</verse>
				<verse number="16">主為我等捨命、我等從此可知何為愛、 我等亦當為兄弟捨命。</verse>
				<verse number="17">人若有世上之資財、見其兄弟窮乏、而不發憐恤之心、何以謂之存愛 神之心乎。</verse>
				<verse number="18">我小子乎、我等相愛、勿祗在於口舌、總當用行為、用誠實、</verse>
				<verse number="19">由此、我等即知、我乃屬真理者、且我等之心、在主前可得安然．</verse>
				<verse number="20">我等之心若責我等、 神較我等之心尤大、彼乃無一不知者、</verse>
				<verse number="21">親愛之兄弟、我等之心、若無可自責、即可在 神前、安然無懼．</verse>
				<verse number="22">且凡我等所求者、必蒙彼賞賜、因我等遵守其誡、行其所喜悅之事。</verse>
				<verse number="23">我等當信 神之子耶穌基督之名、且依其所命我者、彼此相愛、是即 神之命令。</verse>
				<verse number="24">遵守 神命令者、乃與 神聯合、 神亦與彼聯合。 神賜我等聖靈、我等因此即知 神與我等聯合。</verse>
			</chapter>
			<chapter number="4">
				<verse number="1">親愛之兄弟、有人自言被靈感動、爾勿皆信之、當試其靈出自 神否、因世上多有假先知者出。</verse>
				<verse number="2">爾可知何靈出自 神、凡認耶穌基督成人身降生之靈、即出自 神也。</verse>
				<verse number="3">凡不認耶穌基督成人身降生之靈、即非出自 神、此乃敵基督者之靈也、爾亦聞其必來、今已在世矣。</verse>
				<verse number="4">小子乎、爾乃屬 神者、又得勝於彼眾。蓋在爾心中者、比在世人心中者大也。</verse>
				<verse number="5">彼眾乃屬乎世上者、故其論世上之事、世人則聽從之。</verse>
				<verse number="6">我等乃屬乎 神者、認識 神者、必聽從我等、不屬乎 神者、不聽從我等。從此可辨明何神為真實者、何神為謬妄者。○</verse>
				<verse number="7">親愛之兄弟、我等當彼此相愛、蓋愛乃從 神而出、凡有愛心者、皆由 神而生、亦識 神。</verse>
				<verse number="8">無愛心者、即不識 神、蓋 神之心即愛也。</verse>
				<verse number="9">神遣其獨生子降世、使我等賴彼能得永生、於此即顯明 神向我等之愛心矣。</verse>
				<verse number="10">非我等先愛 神、乃 神先愛我等、遣其子為我等之罪、作挽回之祭、 愛之實即在此矣。</verse>
				<verse number="11">親愛之兄弟、 神既如此愛我等、我等亦當彼此相愛。</verse>
				<verse number="12">從來未有人見 神、我等若彼此相愛、 神即常在我心中、我等愛彼之心、亦全備矣、</verse>
				<verse number="13">神賜我等聖靈、我等從此可知、我與 神聯合、 神亦與我聯合。</verse>
				<verse number="14">父遣子作救世主、我等曾見之、亦作見證。</verse>
				<verse number="15">人若認耶穌為 神之子、 神即與之聯合、彼亦與 神聯合。</verse>
				<verse number="16">神愛我等之愛心、我等亦知之、亦信之、 神之心即愛也。凡存愛心者、即與 神聯合、 神亦與彼聯合。</verse>
				<verse number="17">如此、我等之愛、得以全備、使我等至審判之日、可坦然無懼、蓋主如何、我等在世亦如何也。</verse>
				<verse number="18">愛中無有恐懼、愛既全備、即將恐懼除去、恐懼中有愁苦、恐懼者、愛心不全備．</verse>
				<verse number="19">我等愛主、因主先愛我等。</verse>
				<verse number="20">人若云、我愛 神、乃恨惡其兄弟、即為謊者。不愛其所見之兄弟。何能愛所未見之 神乎。</verse>
				<verse number="21">愛 神者、亦當愛兄弟、此乃我等從主所受之命令。</verse>
			</chapter>
			<chapter number="5">
				<verse number="1">凡信耶穌為基督者、皆由 神而生、凡愛賜生之 神者、亦必愛由 神而生者、</verse>
				<verse number="2">我等愛 神又遵守其誡命、由此可知我等亦愛 神之子女、</verse>
				<verse number="3">我等若遵守 神之誡命、是即愛 神也、且其誡命、非難守者．</verse>
				<verse number="4">凡由 神而生者、必勝世俗、使我能勝世俗者、即我之信心、</verse>
				<verse number="5">孰是能勝世俗者乎、非信耶穌為 神子者乎。</verse>
				<verse number="6">此乃以水以血而來者、即耶穌基督、非但以水、乃以水而兼以血、</verse>
				<verse number="7">並有聖靈作證、聖靈乃真實者。</verse>
				<verse number="8">蓋作證者有三、即聖靈、與水、與血、此三者皆歸於一。</verse>
				<verse number="9">此乃 神為其子所作之證、人所作之證、我尚信納、 神所作之證、我更當信納矣。</verse>
				<verse number="10">信 神之子者、即有證見於心、人若不信 神之言、即以 神為謊者、因不信 神為其子所作之證。</verse>
				<verse number="11">神賜我等永生、此永生、在其子中、斯乃其所作之證。</verse>
				<verse number="12">信其子者、即有生命、不信其子者、即無生命。○</verse>
				<verse number="13">我書此言與爾信 神之子之名者、使爾自知有永生、亦使爾信 神之子之名。</verse>
				<verse number="14">我等若依其旨而有所求、彼必垂聽、此乃我等在彼前篤信不疑者。</verse>
				<verse number="15">我既知其必垂聽我之所求、即知我所求於彼者、無有不得。</verse>
				<verse number="16">人若見兄弟犯不至於死之罪、即當為之祈求、主必賜彼犯不至於死之罪者有生命、有至於死之罪、我不言為此等之罪祈求、</verse>
				<verse number="17">凡不義之事、皆為罪、亦有不至於死之罪．○</verse>
				<verse number="18">我等知凡從 神而生者、必不犯罪、從 神而生者、必自守、彼惡者不得近之。</verse>
				<verse number="19">我等知我等乃屬 神者、世人皆與彼惡者連屬。</verse>
				<verse number="20">亦知 神之子已至、賜我等智慧、使我等識真實之主、我等與真實之主聯合、即與其子耶穌基督聯命。彼乃真 神、亦為永生。</verse>
				<verse number="21">小子乎、爾當謹慎自守、遠避偶像、阿們。 使徒約翰第一書終</verse>
			</chapter>
		</book>
		<book number="63">
			<chapter number="1">
				<verse number="1">為長老者、修書與蒙揀選之女弟 具哩亞 、 並其子女、即我誠心所愛者、不但為我所愛、亦為凡識真理者所愛．</verse>
				<verse number="2">愛爾乃為存於我等心內、永不離我等之真道。</verse>
				<verse number="3">願父 神、與父之子、我主耶穌基督、使爾有誠實仁愛之心、得蒙恩惠、憐憫、平安。○</verse>
				<verse number="4">我見爾之子女、依我等所受於父之命、遵行真理、我甚歡欣．</verse>
				<verse number="5">具哩亞 、 我今勸爾、我等當彼此相愛、此我所書與爾者、非新命令、乃我等自始所受之命令。</verse>
				<verse number="6">我等若遵主之命令而行、此即愛也、即爾自始所聞當行之命令。</verse>
				<verse number="7">蓋世上多有迷惑人者出、不認耶穌基督成人身降生、是即迷惑人者、即敵基督者。</verse>
				<verse number="8">爾當謹慎、使我等不至失去勤勞所得者、乃可蒙充足之賞賜。</verse>
				<verse number="9">凡有罪過、不常守基督之道者、即不得與 神聯合、常守基督之道者、即得與父及子聯合。</verse>
				<verse number="10">若有人至爾中傳道、所傳非此道、爾勿接之至家、勿向之問安、</verse>
				<verse number="11">向之問安者、即共與於彼之惡行也。○</verse>
				<verse number="12">我尚有多言、欲達與爾、但不願用紙墨書寫、惟望我至爾處、與爾面談、使我等之喜樂充足。</verse>
				<verse number="13">爾蒙揀選之妹之子女、皆問爾安、阿們。 使徒約翰第二書終</verse>
			</chapter>
		</book>
		<book number="64">
			<chapter number="1">
				<verse number="1">為長老者、修書與所親愛之 迦猶 、即我誠心所愛者。○</verse>
				<verse number="2">親愛之兄弟、我甚願爾身體强健、凡事暢遂、如爾心中暢遂然。</verse>
				<verse number="3">有兄弟來、證爾守真道、行真道、我甚喜樂。</verse>
				<verse number="4">我聞我子弟依真道而行、我之喜樂、未有大於此者。○</verse>
				<verse number="5">親愛之兄弟、凡爾向兄弟、向客旅所行者、乃忠信而行者也。</verse>
				<verse number="6">伊等在教會前、證爾之仁愛、爾若依 神之道、資助伊等行路、即行善也。</verse>
				<verse number="7">伊等乃為主之名出外者、分毫不受異邦人之財物。</verse>
				<verse number="8">此等人、我等當接待之、如此、我等即可成為助傳真道者。○</verse>
				<verse number="9">我曾修書與教會、不料 丟特腓 在教會中、好居首位、不肯接待我等。</verse>
				<verse number="10">所以我若來、必提念其所行之事、彼用惡言妄論我等、不但如此、又不接待兄弟、有人欲接待、彼亦禁之、且將接待兄弟者、逐出教會。</verse>
				<verse number="11">親愛之兄弟、爾勿從惡、當從善。行善者乃屬 神、行惡者乃未曾見 神。</verse>
				<verse number="12">低米丟 為眾所證、真理亦證之、我等亦證之、爾知我等之證乃真也．○</verse>
				<verse number="13">我尚有多言、欲達與爾、但不願用筆墨書寫、</verse>
				<verse number="14">惟望速見爾、彼此面談。</verse>
				<verse number="15">願爾平安。眾教友問爾安、請爾為我按姓名問眾位教友安。 使徒約翰第三書終</verse>
			</chapter>
		</book>
		<book number="65">
			<chapter number="1">
				<verse number="1">耶穌基督之僕、 雅各 之兄弟 猶大 、修書寄與被召因父 神蒙寵愛、為耶穌基督得保護之人、</verse>
				<verse number="2">願爾等多得憐恤、平安慈愛。○</verse>
				<verse number="3">親愛之兄弟、我既想殷勤修書、向爾講論、我等所同得之救恩、則在書內、必須勸爾盡心辯證從前一次所傳與聖徒之道。</verse>
				<verse number="4">蓋有數人、偷入教會、彼乃不虔誠者、將我 神之恩、作為放縱情慾之機會、又離棄獨一無二之主 神、與我主耶穌基督、伊等自始即被判定為此受刑。 ○</verse>
				<verse number="5">當日主救其民出 伊及 、其後滅絕不信者、此事爾雖已知之、我仍願爾記念。</verse>
				<verse number="6">彼不守本位、離其所居之地之天使、主用鏈索、將其永禁於黑暗之中、以待大日之審判。</verse>
				<verse number="7">所多馬 、 蛾摩拉 、與四圍城邑之人、亦像彼行姦淫、隨從背理之情慾、即在永火中受刑、為後人作鑑戒。</verse>
				<verse number="8">此等作夢之人、亦似彼污穢身體、輕慢君上、毀謗有尊榮者。</verse>
				<verse number="9">天使長 米加勒 為 摩西 之屍身、與魔鬼爭論、尚不敢用咒罵之言罪責之、惟曰、願主責爾。</verse>
				<verse number="10">獨此等人、毀謗其所不知者、其本性所知、似無靈性之禽獸所知者然、在此事、彼自取敗壞。</verse>
				<verse number="11">禍哉彼眾、彼隨從 該隱 之道、似 巴蘭 為利奔馳、陷於謬妄、又似 哥喇 違逆、必被滅亡。</verse>
				<verse number="12">彼於爾相愛之筵、如同瑕疵、與爾同食、惟知自飽、無所畏懼、彼如被風飄蕩無雨之雲、又如秋後無果、死而又死、根本被拔之樹、</verse>
				<verse number="13">彼如海中之狂浪、湧其可恥之沫、又如流蕩之星、有無窮之黑暗、為彼存留。</verse>
				<verse number="14">亞當 之七世孫 以諾 、曾指此等人豫言曰、主將偕其萬聖降臨。</verse>
				<verse number="15">審判世人、刑罰其中一切犯罪不虔誠者、因彼有不虔誠之心、行不虔誠之事、又向主發褻瀆之妄言。</verse>
				<verse number="16">此輩常出怨言、自不知足、隨從情慾作事、口中言矜誇之言、因貪利、尊重人之外貌。○</verse>
				<verse number="17">我親愛之兄弟、爾當記念我主耶穌基督之使徒從前所言。</verse>
				<verse number="18">彼曾向爾云、末世必有好譏誚之人、隨從自己之情慾、行不虔誠之事．</verse>
				<verse number="19">彼皆離教結黨之人、祗任血氣、未蒙聖靈感化。</verse>
				<verse number="20">親愛之兄弟、爾當自己建立於爾所信奉至聖之道、賴聖靈之感動而祈禱。</verse>
				<verse number="21">又當保守敬愛 神之心、盼望我主耶穌基督施憐憫、使爾得永生。</verse>
				<verse number="22">彼中之人、爾當分別之、有爾當憐恤者。</verse>
				<verse number="23">有爾當存畏懼之心拯救者、將彼自火中救出、其為肉體所污者、即衣服亦當厭惡。○</verse>
				<verse number="24">拯救我等、獨一有智慧之 神、能保護爾不傾跌、使爾無玷無疵、歡喜立於彼榮耀之位前。</verse>
				<verse number="25">願榮耀、威嚴、大能、大權、自今以後、皆歸於彼、世世無盡、阿們． 使徒猶大書終</verse>
			</chapter>
		</book>
		<book number="66">
			<chapter number="1">
				<verse number="1">下所錄者、乃耶穌基督之默示、即 神所賜與彼者、使彼以速成之事、示其眾僕、耶穌遂遣其使者、傳與其僕 約翰 、</verse>
				<verse number="2">約翰 將 神之道、與耶穌基督之證、凡己所見者、皆證明之。</verse>
				<verse number="3">此書所記之預言、凡讀者、凡聞而遵守者、皆為有福蓋日期將至矣。○</verse>
				<verse number="4">約翰 修書與在 亞西亞 之七教會、但願昔在今在以後永在之 神、與其寶座前之七神、並忠信之證、從死中首先復活、為天下君王元首之耶穌基督、賜爾恩寵平安。</verse>
				<verse number="5"></verse>
				<verse number="6">耶穌憐愛我等、流己之血、洗淨我等之罪、使我等為君王、為祭司、事奉其父 神、願榮耀權柄皆歸於彼、世世無盡．阿們。</verse>
				<verse number="7">彼必駕雲降臨、為眾目所觀、刺之者、亦必見之、地上萬族、皆必為之哀哭。誠哉此言、阿們。</verse>
				<verse number="8">主曰、我乃阿拉法、 我乃俄梅嘎、 我乃始、我乃終、我乃昔在今在以後永在者、我乃全能之主。○</verse>
				<verse number="9">我 約翰 為爾兄弟、與爾同受耶穌基督之患難、同在其國、同有其忍耐、為傳 神之道、又為與耶穌基督作證、曾被放於海島、其島名曰 拔摩 。</verse>
				<verse number="10">遇一主日、我被聖靈感動、聞在我後、有大聲如號筒、曰、</verse>
				<verse number="11">我乃阿拉法、我乃俄梅嘎、我乃首先者、我乃末後者、爾當以所見者、筆之於書、寄與在 亞西亞 之 以弗所 、 士每拿 、 別伽摩 、 推雅推喇 、 撒狄 、 非拉鐵非 、 老底嘉 、七教會。</verse>
				<verse number="12">我轉身欲觀與我言者、為何聲。一轉身、則見七金燈臺、</verse>
				<verse number="13">七燈臺中、有似人子者、身衣長衣、胸繫金帶、</verse>
				<verse number="14">首與髮皆白、如羊毛、如雪、目如火燄、</verse>
				<verse number="15">足如爐中鍛鍊之精銅、聲如眾水之聲、</verse>
				<verse number="16">右手執七星、口出兩刃之利劍、面如正午之烈日。</verse>
				<verse number="17">我一見之、即仆於其足前、如己死然。彼以右手按我曰、勿懼、我乃首先者、我乃末後者。</verse>
				<verse number="18">我乃永生者、我乃曾死而今又活、活至世世、無有窮盡者、阿們、我又執陰間與死亡之鑰。</verse>
				<verse number="19">爾當以所見者、與現今之事、並將來必成之事、筆之於書。</verse>
				<verse number="20">爾見我右手所執之七星、與七金燈臺、皆有奧妙之意、七星、即七教會之使者、七燈臺、即七教會。</verse>
			</chapter>
			<chapter number="2">
				<verse number="1">爾當修書與在 以弗所 教會之使者云、右手執七星、行於七金燈臺中者、曰、</verse>
				<verse number="2">我知爾之行為、爾之勞碌、爾之忍耐、亦知爾不能容忍惡人、其自稱為使徒、實非使徒者、爾曾試之、知其為虛假、</verse>
				<verse number="3">又知爾忍受患難、為我之名、勤勞不倦．</verse>
				<verse number="4">但爾尚有可責之處、因爾始初之愛、今冷淡矣．</verse>
				<verse number="5">當思念從何處墮落、悔改而行始初所行之事、若不悔改、我必速臨於爾、遷爾之燈臺、離其原處。</verse>
				<verse number="6">然爾尚有一可取之事、我所惡 尼哥臘 黨之行、爾亦惡之。</verse>
				<verse number="7">聖靈向眾教會所言、有耳者、皆當聽焉、凡能得勝者、我將以 神樂園中生命樹之果、賜彼食之。○</verse>
				<verse number="8">爾當修書與在 士每拿 教會之使者云、為首先者、為末後者、昔死而今生者曰、</verse>
				<verse number="9">我知爾之行為、爾之患難、爾之窮乏、雖日窮乏、實則富有、亦知彼自稱為 猶太 人、實非 猶太 人、乃 撒但 一黨者、所言褻瀆之言。</verse>
				<verse number="10">爾將受苦、但勿畏懼。魔鬼將以爾中數人、投之於獄、致爾被試驗、爾將受患難十日。當至死有忠心、我必賜爾永生之冠冕。</verse>
				<verse number="11">聖靈向眾教會所言、有耳者、皆當聽焉、凡能得勝者、必不受第二次死之害。○</verse>
				<verse number="12">爾當修書與在 別伽摩 教會之使者云、執兩刃利劍者曰、</verse>
				<verse number="13">我知爾之行為、亦知爾所居之處、即有 撒但 座位之處、當日為我作忠心見證之 安提帕 、在爾處、即 撒但 所居之處、被殺之時、爾仍堅心遵奉我名、不拒絕我之道。</verse>
				<verse number="14">然爾尚有可責者數事．昔 巴蘭 慫恿 巴力 、引誘 以色列 人、使其食祭偶像之物、行姦淫、爾中亦有如此行者。</verse>
				<verse number="15">且有人隨從 尼哥臘 之異端、此乃我所惡者。</verse>
				<verse number="16">爾當悔改、若不悔改、我則速臨於爾、用我口之刀、攻擊伊等、</verse>
				<verse number="17">聖靈向眾教會所言、有耳者、皆當聽焉、凡能得勝者、我必將所藏之嗎嗱、賜之食、且賜之白石、上刻新名、除得者之外、無有能知之者。○</verse>
				<verse number="18">爾當修書與在 推雅推喇 教會之使者云、目如火焰、足如精銅之 神子曰。</verse>
				<verse number="19">我知爾之行為、爾之愛心、爾服事教會之事、爾之信心、爾之忍耐、又知爾後所行之善、多於前所行者。</verse>
				<verse number="20">然爾尚有可責者數事、爾容自稱為先知之婦 耶洗別 、傳講異端、引誘我僕、行姦淫、食祭偶像之物。</verse>
				<verse number="21">我曾賜之悔改淫行之機、彼仍不悔改。</verse>
				<verse number="22">我必使其病臥於床、其與之行淫者、若不悔改所行、我必降之大災。</verse>
				<verse number="23">又必殺盡 耶洗別 之黨類、 使眾教會、知我乃鑒察人之心腹腎腸者、將按爾各人所行而報應之。</verse>
				<verse number="24">至於爾與其餘居在 推雅推喇 之人、即不從邪教、不知伊等所言 撒但 深僻之理者、 我告爾、我不以他重任、置於爾身。</verse>
				<verse number="25">惟欲爾謹守爾所有者、直至我來。</verse>
				<verse number="26">凡能得勝、遵守我之所行至終者、我必賜之治理列國之權、</verse>
				<verse number="27">使其以鐵杖轄管列國、將列國擊碎如瓦器、如我承受於我父者然、</verse>
				<verse number="28">我又將晨星賜之。</verse>
				<verse number="29">聖靈向眾教會所言、有耳者、皆當聽焉。</verse>
			</chapter>
			<chapter number="3">
				<verse number="1">爾當修書與在 撒狄 教會之使者云、有 神之七神、又有七星者、曰、我知爾之行為、亦知爾名則為生、實則為死、</verse>
				<verse number="2">爾當警醒、堅固所餘將衰之德行、我見爾之行為、在 神前、非完全者．</verse>
				<verse number="3">爾所承受、所聽聞者、爾當記憶謹守、又須悔改。若不警醒、我必忽臨於爾、如盜賊臨至然、爾亦莫能知我何時臨於爾。</verse>
				<verse number="4">爾尚有數人在 撒狄 、未曾污己之衣服、彼將衣白衣、與我同行、此乃彼所堪受者。</verse>
				<verse number="5">凡能得勝者、將衣白衣、其名在生命冊、我不塗抹、我必在我父前、與我父眾使者前、認彼之名。</verse>
				<verse number="6">聖靈向眾教會所言、有耳者、皆當聽焉。○</verse>
				<verse number="7">爾當修書與在 非拉鐵非 教會之使者云、為聖潔者、為誠實者、執 大衛 之鑰、開而無人能關、關而無人能開者、曰、</verse>
				<verse number="8">我知爾之行為、我曾在爾前開門、無人能關、蓋爾略有能力。亦遵守我之道、未嘗拒我之名。</verse>
				<verse number="9">其屬 撒但 一黨、自稱為 猶太 人、實非 猶太 人、乃言謊者、我將使之來、俯伏於爾足前、使其知我愛爾。</verse>
				<verse number="10">爾既遵守我忍耐之道、我必在普天下人將來受患難被試煉之時、保護爾、不受其患難。</verse>
				<verse number="11">我將速至、爾當遵守爾所承受者、免致人奪爾之冠冕。</verse>
				<verse number="12">凡能得勝者、我必使其在我 神殿中為柱、永不移於外、我必將我 神之名、與我 神之城之名、即自天上由我 神而降之新 耶路撒冷 、並我之新名、皆書於其上。</verse>
				<verse number="13">聖靈向眾教會所言、有耳者、皆當聽焉。○</verse>
				<verse number="14">爾當修書與在 老底嘉 教會之使者云、為阿們者、為信實真誠之證者、在 神所造萬物之上為元首者、曰、</verse>
				<verse number="15">我知爾之行為、爾亦不冷亦不熱、我願爾或冷、或熱。</verse>
				<verse number="16">爾既温和、不冷不熱、我必從我口中吐出爾。</verse>
				<verse number="17">爾自云、我乃富足、已有資財、無所缺欠、而不知爾實為困苦可憐、貧窮、瞽目、赤身者。</verse>
				<verse number="18">我勸爾向我買火煉之金、則可富足、又買白衣、則可衣之、以免露體之羞、又買膏抹於目、則可觀視。</verse>
				<verse number="19">凡我所愛者、我必責備懲治之、故爾當奮勉悔改。</verse>
				<verse number="20">我立於門前叩門、若有聞我聲而開門者、我必進就之、我與彼、彼與我、同席而食。</verse>
				<verse number="21">凡能得勝者、我必賜之偕我坐於我之寶座、如我得勝、偕我父坐於我父之寶座然。</verse>
				<verse number="22">聖靈向眾教會所言、有耳者、皆當聽焉。</verse>
			</chapter>
			<chapter number="4">
				<verse number="1">其後我觀視、見在天有門開焉、我前所聞、向我言之聲如號筒者、謂我曰、爾來前、我將以此後必成之事示爾。</verse>
				<verse number="2">我遂被聖靈感動、見在天有一寶座、寶座有一坐其上者。</verse>
				<verse number="3">坐者之容貌、如金剛石、黃寶石、圍繞寶座有虹、顏色如綠寶石。</verse>
				<verse number="4">寶座之四圍、又有二十四座位、有二十四長老、坐其上、身衣白衣、頭戴金冕。</verse>
				<verse number="5">自寶座發出閃電、迅雷、與諸聲、又有七燈、照耀於寶座前、此七燈、即 神之七神。</verse>
				<verse number="6">寶座前有玻璃海、如水晶、寶座下、與寶座四圍、有四活物、前後遍體皆有目。</verse>
				<verse number="7">第一似獅、第二似牛犢、第三面貌似人、第四似飛鷹。</verse>
				<verse number="8">四活物、各有六翅、翅之內外、徧處皆有目、晝夜不息、曰、聖哉、聖哉、聖哉、昔在、今在、以後永在、全能之主 神。</verse>
				<verse number="9">四活物、以榮耀、尊貴、頌揚、歸於坐寶座之世世永生之主時、</verse>
				<verse number="10">二十四長老、俯伏於坐寶座者前、敬拜世世永生之主、且投其冠冕於寶座前、曰、</verse>
				<verse number="11">以榮耀、尊貴、權柄、歸於主、乃當然者、蓋主創造萬物、萬物皆因主之旨意、被創造而有。</verse>
			</chapter>
			<chapter number="5">
				<verse number="1">我又見坐寶座者、右手執卷、內外皆有文字、有七印印於其上。</verse>
				<verse number="2">又見有大力之天使、大聲呼曰、誰堪開卷揭印。</verse>
				<verse number="3">天上、地上、地下、無有能開此卷、觀此卷者。</verse>
				<verse number="4">既無有堪開堪讀堪觀此卷者、我即痛哭。</verse>
				<verse number="5">長老中有一謂我曰、勿哭、 猶大 支派之獅、從 大衛 之根而生者、得勝能開此卷、揭此七印。</verse>
				<verse number="6">我又觀視、見寶座與四活物、並諸長老中、有羔羊立、似曾被殺者、有七角七眼、此七眼、即 神之七神、遣往普天下者。</verse>
				<verse number="7">羔羊進前、從坐寶座者之右手取卷。</verse>
				<verse number="8">取卷時、四活物與二十四長老、皆俯伏於羔羊前、各執琴、與盛滿香之金鑪、此香即眾聖徒之祈禱。</verse>
				<verse number="9">伊等唱新歌曰、爾乃堪取卷、堪揭印者、因爾被殺、用己之血、從各族、各方、各民、各國、贖我等、而使歸於 神。</verse>
				<verse number="10">又使我等在我主 神前為王、為祭司、我等將在地上、執掌王權。</verse>
				<verse number="11">我又觀視、聞寶座與活物、並長老之四圍、有眾多天使之聲、其數萬萬千千、</verse>
				<verse number="12">伊等大聲曰、被殺之羔羊得權勢、豐富、智慧、能力、尊貴、榮耀、頌讚、乃當然者。</verse>
				<verse number="13">我又聞在天、在地、在地下、在海上、與在其中之萬物曰、願頌讚、尊貴、榮耀、權力、歸於坐寶座者、與羔羊、世世無盡。</verse>
				<verse number="14">四活物皆曰、阿們、二十四長老、皆俯伏敬拜世世永生之主。</verse>
			</chapter>
			<chapter number="6">
				<verse number="1">我見羔羊開第一印、彼時、我聞四活物之一、聲音如雷、曰、爾來觀。</verse>
				<verse number="2">我即觀視、見有一白馬、騎馬者、執弓、得冠冕戴之、乃出、常勝而又勝。○</verse>
				<verse number="3">開第二印時、我聞第二活物曰、爾來觀。</verse>
				<verse number="4">則見有一匹紅馬出、騎馬者得權、使世上不太平、使人自相殘殺、彼又得大刀。○</verse>
				<verse number="5">開第三印時、我聞第三活物曰、爾來觀。我即觀視、見有一黑馬、騎馬者、手執天平、</verse>
				<verse number="6">我聞四活物中有聲曰、一升麥、一錢銀、三升大麥、一錢銀、油與酒不可傷壞。○</verse>
				<verse number="7">開第四印時、我聞第四活物曰、爾來觀。</verse>
				<verse number="8">我即觀視、見有一灰色馬、騎馬者、名曰死、陰府隨於其後。伊等得權、能用刀劍、饑荒、瘟疫、野獸、殺斃世人四分之一。○</verse>
				<verse number="9">開第五印時、我見祭壇下、有為 神之道、並為證其所證被殺者之靈魂、</verse>
				<verse number="10">大聲呼籲曰、至聖真實之主、爾不審判居於地上之人、與我等伸流血之寃、至幾時乎。</verse>
				<verse number="11">於是有白衣賜與各人、囑其再待幾時、待至同勞之兄弟、亦如伊等被殺、滿盈數目。○</verse>
				<verse number="12">開第六印時、我觀視、見地大震動、日黑如毛布、月紅似血、</verse>
				<verse number="13">天上之星、隕落於地、如無花果樹、被大風搖動、落下未熟之果。</verse>
				<verse number="14">天如書卷、被捲過去、凡山嶺海島．皆遷離本位、</verse>
				<verse number="15">世上之君王、臣宰、富人、將軍、掌權者、為奴者、自主者、皆藏於山洞山巖中、</verse>
				<verse number="16">向山向巖曰、求爾壓於我身、掩蓋我等、可避坐寶座者之面、與羔羊之怒。</verse>
				<verse number="17">蓋其怒之大日已至、誰能當之。</verse>
			</chapter>
			<chapter number="7">
				<verse number="1">此後、我見四天使、立於地之四角、掌管地上四方之風、使風不吹於地、於海、於樹木。</verse>
				<verse number="2">又見一天使、自東方來、執永生 神之印、向彼得傷損地與海之四天使、大聲呼曰、</verse>
				<verse number="3">地與海與樹木、爾勿傷損、俟我等印我主 神僕人之額．</verse>
				<verse number="4">我聞印者之數、 以色列 各支派、共有十四萬四千。</verse>
				<verse number="5">猶大 支派受印者、一萬二千。 流便 支派受印者、一萬二千。 伽得 支派受印者、一萬二千。</verse>
				<verse number="6">亞涉 支派受印者、一萬二千。 納大利 支派受印者、一萬二千． 馬拿西 支派受印者、一萬二千、 西面 支派受印者、一萬二千。</verse>
				<verse number="7">利未 支派受印者、一萬二千。 以薩伽 支派受印者、一萬二千。</verse>
				<verse number="8">西布倫 支派受印者、一萬二千。 約瑟 支派受印者、一萬二千。 便雅憫 支派受印者、一萬二千。○</verse>
				<verse number="9">此後、我觀視、見有大眾之人、不可勝數、從各國、各族、各民、各方來、立於寶座與羔羊前、身衣白衣、手執椶樹枝、</verse>
				<verse number="10">大聲呼曰、救恩乃由坐寶座者我 神及羔羊而來。</verse>
				<verse number="11">眾天使皆立於寶座諸長老四活物之四圍、俯伏於寶座前、敬拜 神、</verse>
				<verse number="12">曰、阿們、頌讚、榮耀、智慧、祝謝、尊敬、權勢、能力、皆歸於我 神、世世無盡．阿們。</verse>
				<verse number="13">有一長老問我曰、彼衣白衣者為誰。何自而來乎。</verse>
				<verse number="14">我對曰、我主、爾知之、長老曰、伊等乃經歷大難而來者、曾以羔羊之血、洗淨其衣服而白之．</verse>
				<verse number="15">故伊等在 神寶座前、在其殿內、晝夜敬奉 神、坐寶座者、必居於其中。</verse>
				<verse number="16">彼不再飢、不再渴、日與火熱、不能傷害之。</verse>
				<verse number="17">因寶座中之羔羊、將牧養之、導之至活水之源、 神且拭淨其眼淚。</verse>
			</chapter>
			<chapter number="8">
				<verse number="1">羔羊開第七印時、天上寂靜、約有二刻．</verse>
				<verse number="2">我又見侍立於 神前之七天使、得七號角。</verse>
				<verse number="3">又一天使、持金香爐而來、立於祭壇旁、彼又得多香、可與眾聖徒之祈禱、同獻於寶座前之金壇。</verse>
				<verse number="4">香之烟、與眾聖徒之祈禱、由天使手同升於 神前。</verse>
				<verse number="5">天使持香爐、取壇上之火滿之、傾之於地、即有眾聲、雷轟、電閃、地震。</verse>
				<verse number="6">執號角之七天使、遂預備吹角。○</verse>
				<verse number="7">第一天使吹角、即有雹、有血攙合之火、擲於地、凡樹木三分之一、與各種青草、皆被焚燒。○</verse>
				<verse number="8">第二天使吹角、即有如火燒之大山、投於海、海三分之一、變為血、</verse>
				<verse number="9">海中之活物、死三分之一、舟船破壞三分之一。○</verse>
				<verse number="10">第三天使吹角、即有大星、照如明燈、自天墮落、落於江河三分之一及諸水泉。</verse>
				<verse number="11">星之名曰茵蔯、水三分之一變苦、如茵蔯然、因水苦、遂死多人。○</verse>
				<verse number="12">第四天使吹角、日三分之一、月三分之一、星三分之一、被擊、以致日月星三分之一、皆黑暗、晝三分之一無光、夜亦如此。○</verse>
				<verse number="13">我又觀視、見一天使、飛於天中、聞其大聲曰、尚有三天使、將吹角發聲、地上之居民、禍哉、禍哉、禍哉。</verse>
			</chapter>
			<chapter number="9">
				<verse number="1">第五天使吹角、我見有一星、自天落於地、有無底坑之鑰賜與彼。</verse>
				<verse number="2">彼開無底坑、坑中即騰烟、如大爐之烟、日與穹蒼、皆因此無底坑之烟而暗。</verse>
				<verse number="3">有蝗蟲自煙而出、飛於地、蝗蟲得權傷人、如地之蝎然。</verse>
				<verse number="4">蝗蟲又受命、凡地上之菜蔬草木、皆不可傷害、惟傷害額上無 神印記之人。</verse>
				<verse number="5">但勿許害死之、祗令其受痛苦五月、彼之痛苦、如人受蝎螫之痛苦然。</verse>
				<verse number="6">其時、人求死不得死、情願死、死則離之遠。</verse>
				<verse number="7">蝗蟲之形狀、如預備出戰之馬、其首如戴金冕、其面如人之面、</verse>
				<verse number="8">有髮如女人之髮、牙如獅之牙、</verse>
				<verse number="9">又有甲如鐵甲、其翅之聲、如眾多車馬、奔馳上陣之聲、</verse>
				<verse number="10">有尾如蝎尾、尾有毒鈎、得權、能傷人五月。</verse>
				<verse number="11">蝗蟲有王、即無底坑之使者、 希伯來 言、名曰 亞巴頓 、 希利尼 言、名曰 亞玻倫 。○</verse>
				<verse number="12">一災禍過矣、尚有二災禍將至．○</verse>
				<verse number="13">第六天使吹角、我即聞有聲、自 神前金壇之四角而出、</verse>
				<verse number="14">命執角之第六天使曰、捆縛於 伯辣 大河之四使者、當釋放之。</verse>
				<verse number="15">四使者、遂被釋放、伊等乃 神所預備、至年月日時、將殺世人三分之一。</verse>
				<verse number="16">其馬軍之數、有二萬萬、此數、我聞之矣。</verse>
				<verse number="17">我於異象中、觀見其馬、又見騎馬者、衣火色、紫色、與硫磺色之護心甲、馬首如獅首、有火與烟與硫磺、自口中吐出。</verse>
				<verse number="18">馬口中所吐之火烟硫磺、三者、害死世人三分之一。</verse>
				<verse number="19">馬害人之權、在其口、在其尾、蓋其尾如蛇而有首、用以傷人。</verse>
				<verse number="20">其餘之人、未死於此災殃中者、仍不悔改其手之所為、仍拜鬼魔、與彼不能見、不能聽、不能行之金銀銅木石之偶像、</verse>
				<verse number="21">又不悔改其凶殺、邪術、姦淫、偷盜之事。</verse>
			</chapter>
			<chapter number="10">
				<verse number="1">我又見一有大力之天使、自天而降、身披雲、首上有虹、面如日、足如火柱、</verse>
				<verse number="2">手執展開之小卷、右足立於海、左足立於地。</verse>
				<verse number="3">大聲呼叫、如獅吼然、呼叫之後、即有七雷發聲。</verse>
				<verse number="4">七雷發聲之後、我將筆之於書、惟聞自天有聲命我曰、七雷所言者、當隱秘、勿筆之於書、</verse>
				<verse number="5">我所見立於海立於地之天使、向天舉手、</verse>
				<verse number="6">指創造天與在天之物、地與在地之物、海與在海之物、世世永生之 神、起誓曰、後再無時日矣、</verse>
				<verse number="7">迨至第七天使吹角時、 神之奧秘、必完成、如 神所示於其僕諸先知者。</verse>
				<verse number="8">我自天所聞之聲、又命我曰、立於海立於地之天使、手中所執展開之小卷、爾往取之。</verse>
				<verse number="9">我遂往就天使、謂之曰、請以小卷與我、天使曰、爾接而食之、腹中必覺苦、口中則覺甜如蜜。</verse>
				<verse number="10">我自天使手中接小卷而食之、果覺口中甜如蜜、食後、腹覺甚苦。</verse>
				<verse number="11">天使向我曰、爾必指諸民諸國諸方諸王、再言未來之事。</verse>
			</chapter>
			<chapter number="11">
				<verse number="1">我得一籐如杖然、天使立而謂我曰、起而丈量 神之殿與祭壇、並在彼崇拜者。</verse>
				<verse number="2">惟殿外之院、舍之勿量、蓋此已賜與異邦人、彼將踐踏聖城四十二月。</verse>
				<verse number="3">我將使其為我作證者二人、衣麻傳道、一千二百六十日。</verse>
				<verse number="4">伊等即二橄欖樹、二燈臺、立於全地之主前者。</verse>
				<verse number="5">若有欲害之者、即有火自其口出、焚燒其仇敵、若有欲害之者、亦必如此見殺。</verse>
				<verse number="6">伊等有權、能閉塞天、使天在其傳道之日不雨、又有權於諸水．能使之變血並能隨意使各災殃降於地。</verse>
				<verse number="7">既畢其證、從無底坑而上之獸、將與之戰、獸必勝而殺之。</verse>
				<verse number="8">其屍、棄於大城之街市、此城可比 所多馬 與 伊及 、即我主釘十字架之處。</verse>
				<verse number="9">自諸國諸族諸方諸民、有多人三日半觀其屍、又不許葬其屍於墓。</verse>
				<verse number="10">居於地之人、因此二先知已死、歡喜快樂互相餽送禮物、蓋此二先知曾使居於地之人受苦。</verse>
				<verse number="11">過三日半、有生氣自 神而來、入二先知、二先知遂起立、見之之人、皆甚恐懼。</verse>
				<verse number="12">二先知聞自天有大聲曰、爾來此。彼遂乘雲上天、其仇敵、亦見之。</verse>
				<verse number="13">此時、地大震動、城塌陷十分之一、人因地震、死者七千、其餘之人、甚恐懼、歸榮耀於天上之 神。○</verse>
				<verse number="14">第二災禍過矣、第三災禍、將速至焉。○</verse>
				<verse number="15">第七天使吹角、在天遂有諸多大聲曰、世上諸國、已歸於我主、並歸於其所立之基督、彼將為王、世世無盡。</verse>
				<verse number="16">在 神前、坐於位之二十四長老、俯伏敬拜 神曰、</verse>
				<verse number="17">昔在、今在、以後永在、全能之主 神、我稱謝爾、因爾執掌大權而為王。</verse>
				<verse number="18">異邦人忿怒、主之怒臨於世、審判死人之時已至矣、爾將賞賜爾僕諸先知、與聖徒、並無論大小敬畏爾名之人、又將敗壞其敗壞世界者、○</verse>
				<verse number="19">彼時、 神之殿、在天開矣、殿中現 神之法櫃、即有電閃、雷轟、地震、大聲、大雹。</verse>
			</chapter>
			<chapter number="12">
				<verse number="1">在天現大異象、有一婦人、身披日、足踏月、首戴十二星之冕．</verse>
				<verse number="2">彼有身孕、將生產、甚覺艱難、痛苦呼號．</verse>
				<verse number="3">在天又現異象、有一大紅龍、七首十角、七首戴七冕。</verse>
				<verse number="4">其尾掃落天星三分之一、投之於地、龍立於將生產之婦人前、俟其生產後、欲吞其嬰孩。</verse>
				<verse number="5">婦人生一男子、乃將以鐵杖轄管萬民者、其子被接至 神及 神之寶座前。</verse>
				<verse number="6">婦人即逃至曠野、 神在彼、已為之預備一地、可養之一千二百六十日。○</verse>
				<verse number="7">在天遂起爭戰、 米加勒 率其使者、與龍爭戰、龍亦率其使者而爭戰。</verse>
				<verse number="8">龍與龍之使者不得勝、不得再居於天、</verse>
				<verse number="9">於是彼名魔鬼、又名 撒但 、迷惑天下人之大龍古蛇、被投於地、其使者、與彼、亦同被投於地。</verse>
				<verse number="10">我聞在天有大聲曰、我 神之救恩大能、與其國、並其所立之基督之權、今皆彰顯、蓋在我 神前、晝夜讒毀我兄弟者、已被投於地。</verse>
				<verse number="11">兄弟至死不愛性命、賴羔羊之血、並其所證之道以勝之。</verse>
				<verse number="12">故天與居於天者、皆當快樂。居於地與海者、禍矣哉、蓋魔鬼自知無有幾時、已懷大怒而臨於爾矣。○</verse>
				<verse number="13">龍見己被投於地、即追逼生男子之婦人。</verse>
				<verse number="14">彼時、婦人得大鷹之二翅、能飛至曠野、至己之地以避蛇、在彼、蒙撫養一載二載半載。</verse>
				<verse number="15">蛇於婦人後、從口中吐水如河、欲將婦人沖沒．</verse>
				<verse number="16">地助婦人、遂開口吞龍口中所吐如河之水、</verse>
				<verse number="17">龍向婦人發怒、遂往攻擊婦人其餘之子女、即守 神誡命、為耶穌基督作證者。</verse>
			</chapter>
			<chapter number="13">
				<verse number="1">我立於海沙、見一獸自海而出、有七首十角、十角戴十冕、首上書僭妄之名號。</verse>
				<verse number="2">我所見之獸、形如豹、足如熊足、口如獅口、龍以己之能力、己之座位、並大權付於獸。</verse>
				<verse number="3">我見獸七首之一、受傷幾死、其幾死之傷、得痊愈、天下人皆甚詫異、而隨從獸、</verse>
				<verse number="4">乃拜以權付獸之龍、又拜獸曰、誰能比此獸、誰能與之交戰。</verse>
				<verse number="5">獸得能言誇大僭妄言之口、又得權、可任意行事四十二月。</verse>
				<verse number="6">獸開口向 神言謗瀆之言、謗讟 神之名、與其聖所、並居於天者。</verse>
				<verse number="7">獸又得能力、與聖徒爭戰、而勝之、並得轄治諸族諸方諸民之權。</verse>
				<verse number="8">凡居於地、名未錄於從創世被殺之羔羊之生命冊者、皆將拜此獸。</verse>
				<verse number="9">有耳者、皆當聽焉．</verse>
				<verse number="10">凡擄掠人者、必被擄掠、用刀殺人者、必被刀殺。聖徒於此、有忍耐、有信心。○</verse>
				<verse number="11">我見又有一獸、自地而出、兩角如羔、言語如龍。</verse>
				<verse number="12">此獸在前一獸之前、執掌前一獸之權、使地與凡居於地者、拜彼受傷幾死後又痊愈之前一獸。</verse>
				<verse number="13">又行大奇事、能在人前、使火自天降於地。</verse>
				<verse number="14">彼得權、在獸前行奇事、誘惑居於地之人、謂之曰、當為受刀傷猶能活之獸作像。</verse>
				<verse number="15">彼亦得權、能使獸像有生氣、能言語、又能使凡不拜獸像者皆被殺。</verse>
				<verse number="16">彼又使眾人、無論大小貧富、自主者、為奴者、皆在右手、或在額上、受印記．</verse>
				<verse number="17">凡未受印記者、或無獸名者、或無獸名之數者、皆使其不得貿易．</verse>
				<verse number="18">欲知獸名之數、當有智慧。聰明者可算計、此數、乃人之數、數乃六百六十六。</verse>
			</chapter>
			<chapter number="14">
				<verse number="1">我又觀視、見羔羊立於 郇 山、偕之者、有十四萬四千人、皆有羔羊父之名、書於其額。</verse>
				<verse number="2">我聞自天有聲、如眾水之聲、大雷之聲、我所聞之聲、又如彈琴者彈琴之聲、</verse>
				<verse number="3">伊等在寶座前、與四活物並諸長老前歌詩、所歌者、似新詩、除自世上蒙贖之十四萬四千人、無人能學此詩。</verse>
				<verse number="4">伊等乃終身清潔、不與婦女苟合、 污穢身體．羔羊無論何往、伊等隨之、伊等乃贖於人中、首先信 神與羔羊者。</verse>
				<verse number="5">口無詭詐、在 神之寶座前、無有過錯。○</verse>
				<verse number="6">我又見一天使、飛於天中、彼有永遠之福音、欲傳與居於地之人、即傳與各國各族各方各民、</verse>
				<verse number="7">乃大聲曰、爾當敬畏 神、歸榮耀於彼、蓋彼施行審判之時至矣、當崇拜創造天地海與眾水泉之王。○</verse>
				<verse number="8">又一天使、隨於其後曰、 巴比倫 大城、傾矣、傾矣、因其使萬民飲邪淫干怒之酒也。○</verse>
				<verse number="9">又有第三天使隨彼、大聲曰、凡拜獸、與獸像、受印記於額於手者、</verse>
				<verse number="10">必飲 神盛怒之酒、即斟於 神盛怒杯中之醇酒、亦必在諸聖天使與羔羊前、在火與硫磺中受苦。</verse>
				<verse number="11">伊等受苦、其煙上騰、永不止息。凡拜獸與獸像、受其名之印記者、晝夜不得安寧。</verse>
				<verse number="12">守 神誡命、信耶穌道之聖徒、因此乃有忍耐。○</verse>
				<verse number="13">我聞自天有聲命我曰、爾筆之於書、自今以後、信主而死者、乃為有福、聖靈曰、是也、伊等息其勤勞、其功亦隨之。○</verse>
				<verse number="14">我又觀視、見有白雲、有似人子者、坐於雲上、頭戴金冕、手執利鐮。</verse>
				<verse number="15">又有天使、自殿出、向坐雲者、大聲呼曰、地上之百穀已熟、收割之時已至、可用爾鐮收割。</verse>
				<verse number="16">坐雲者、遂擲其鐮於地、則被收割。○</verse>
				<verse number="17">又一天使、由在天之殿而出、手中亦執利鐮。</verse>
				<verse number="18">又一掌火之天使、從祭壇而出、大聲向執利鐮者呼曰、地上之葡萄已熟、可用爾之利鐮割之。</verse>
				<verse number="19">天使遂擲其鐮於地、收割地上之葡萄、擲入 神盛怒之大酒醡。</verse>
				<verse number="20">其醡於城外壓之、有血出於醡、高與馬繮相齊、長約六百里。</verse>
			</chapter>
			<chapter number="15">
				<verse number="1">我見在天又有異象、大且奇、即七天使掌管末時之七災、此七災、可傾盡 神之怒．</verse>
				<verse number="2">我見如有玻璃海、有火雜於其中、凡勝獸與獸像、不受獸印記、與獸名數之人、皆立於玻璃海上、手執 神之琴、</verse>
				<verse number="3">歌 神僕人 摩西 之詩、與羔羊之詩、曰、 神全能之主、爾之所為、大哉、奇哉、眾聖之王、爾之所行、乃公義而真實者．</verse>
				<verse number="4">主歟、孰敢不敬畏爾、不歸榮耀與爾名、惟爾乃聖者、萬民必來崇拜於爾前、因爾公義之審判顯現矣。○</verse>
				<verse number="5">此後、我觀視、見在天為證之帳幕之殿開矣、</verse>
				<verse number="6">執掌七災之七天使、自殿而出、身衣潔白鮮明之麻布衣、胸繫金帶．</verse>
				<verse number="7">四活物中有一活物、將盛滿永生 神盛怒之七金罇、遞與七天使．</verse>
				<verse number="8">因 神之榮耀威能、烟遂充滿於聖殿、七天使未降畢七災之前、無有能入聖殿者．</verse>
			</chapter>
			<chapter number="16">
				<verse number="1">我又聞有大聲自殿中出、向七天使曰、爾將盛 神盛怒之罇、往傾於地．○</verse>
				<verse number="2">第一天使遂往、執其罇而傾於地、即有惡毒之瘡、生於受獸印記、拜獸像者之身．○</verse>
				<verse number="3">第二天使執其罇而傾於海、海水遂變如死人之血、海中之活物皆死．○</verse>
				<verse number="4">第三天使執其樽而傾於江河水泉、江河水泉、皆變為血。</verse>
				<verse number="5">我聞掌水之天使曰、昔在今在之聖主、爾如此判斷世人、乃公義者。</verse>
				<verse number="6">伊等曾流聖徒與先知之血、今爾以血賜之飲、此乃伊等所當受者。</verse>
				<verse number="7">我又聞有聲從祭壇而出、曰、是矣、主、全能之 神、爾之判斷、乃正直者、公義者．○</verse>
				<verse number="8">第四天使執其樽而傾於日、日即能用烈火曝人。</verse>
				<verse number="9">世人為炎熱所曝、遂謗讟有權降此諸災之 神之名、並不悔改、不歸榮耀於 神。○</verse>
				<verse number="10">第五天使執其樽而傾於獸之座、獸之國、即黑暗、人因苦甚而咬己舌。</verse>
				<verse number="11">且因痛苦與生瘡、謗讟 神、仍不悔改其所行．○</verse>
				<verse number="12">第六天使執其樽而傾於 伯辣 大河、河水遂乾、可與東方諸王、預備道路。</verse>
				<verse number="13">我又見有三邪鬼、形如蛙、從龍口獸口與假先知之口而出．</verse>
				<verse number="14">此乃鬼魔之精氣、行奇怪之事、往就天下諸王、使其在全能 神之大日、聚集爭戰。</verse>
				<verse number="15">我來、如盜賊之來、凡儆醒而守其衣、免至露體出醜者、乃有福矣。</verse>
				<verse number="16">邪鬼將集諸王於一處、其處、 希百來 言、名曰 亞馬額頓 。○</verse>
				<verse number="17">第七天使執其樽而傾於空中、遂有大聲、自在天之殿由寶座而出、曰、成矣．</verse>
				<verse number="18">即有諸聲、雷轟、電閃、並有極大之地震、自有人生在世以來、未有如此地震之大也。</verse>
				<verse number="19">大城裂為三段、異邦各城、亦皆傾圮、且 巴比倫 大城、為 神記憶、欲將盛己盛怒酒之杯與之．</verse>
				<verse number="20">眾海島皆逃遁、山岳亦不見矣。</verse>
				<verse number="21">又有大雹、自天降於人、每雹約重一鈞、人因受雹災、且因雹災甚大、遂謗讟 神。</verse>
			</chapter>
			<chapter number="17">
				<verse number="1">執七樽之天使中、有一來語我曰、爾來前、我將坐於諸水之大淫婦所將受之刑罰、指示與爾．</verse>
				<verse number="2">地上諸王、曾與之行淫、居於地之人、飲其淫亂之酒而醉矣。</verse>
				<verse number="3">我被聖靈感動、天使領我至曠野、見有一婦人、騎絳 色獸、獸有七首十角、偏體有僭妄之名號。</verse>
				<verse number="4">婦人身衣紫絳之衣、佩戴金珠寶石、手執金杯、杯中盛滿可憎之物、與己之淫亂污穢、</verse>
				<verse number="5">有名書於其額、曰、隱秘、大 巴比倫 、世上諸淫婦、與可憎之物之母。</verse>
				<verse number="6">又見此婦人、因飲聖徒之血、並為耶穌作證者之血、醉矣、見此婦人、我甚為驚異。</verse>
				<verse number="7">天使問我曰、爾何驚異、我欲將婦人、並馱彼之七首十角獸之隱義告爾。</verse>
				<verse number="8">爾所見之獸、昔有今無、後將從無底坑而出、終歸滅亡、凡居於地、從創世以來、名未錄於生命冊者、見獸乃昔有今無、後將再有者、遂皆驚異。</verse>
				<verse number="9">有智慧之心、於此可悟會、七首、即婦人所坐之七山。</verse>
				<verse number="10">又為七王、五王已滅、一王尚在、一王未來、來須存留片時．</verse>
				<verse number="11">其昔有今無之獸、乃第八王、亦列於七王中、終歸於滅亡。</verse>
				<verse number="12">爾所見之十角、即十王、此十王未得國、惟與獸片時同掌權如王。</verse>
				<verse number="13">伊等皆同心、以己權己能與獸。</verse>
				<verse number="14">伊等與羔羊將爭戰、羔羊必得勝、蓋羔羊為萬主之主、萬王之王、從之者、乃蒙召蒙選而忠信者也。</verse>
				<verse number="15">天使又謂我曰、爾所見淫婦所坐之諸水、乃諸國、諸民、諸族、諸方。</verse>
				<verse number="16">爾所見之獸之十角、將恨淫婦、使其貧窮赤體、又食其肉、且用火焚燒．</verse>
				<verse number="17">蓋 神感動伊等之心、使其遵行 神之旨意、同心以己之國與獸．以待 神之前言應騐。</verse>
				<verse number="18">爾所見之婦人、即為管轄地上諸王之大城。</verse>
			</chapter>
			<chapter number="18">
				<verse number="1">此後、我見又一天使、自天而降、執掌大權、光輝普照於地、</verse>
				<verse number="2">彼大聲呼曰、 巴比倫 大城、傾矣、傾矣、成為鬼魔之居所、並眾邪鬼與諸污穢可憎之雀鳥之巢穴．</verse>
				<verse number="3">蓋列國皆飲其淫亂之毒酒、地上諸王、與之行淫、地上諸商賈、因彼奢華過甚而致富．○</verse>
				<verse number="4">我又聞自天有聲曰、我民、爾當出此城、免政爾與彼同罪、受彼所受之災殃。</verse>
				<verse number="5">蓋其罪惡滔天、而 神記念其所行之不義。</verse>
				<verse number="6">爾當按彼之待爾者待彼、按其所行者、加倍報復之、彼與爾斟杯、爾當倍斟而與彼。</verse>
				<verse number="7">彼如何榮己、如何奢華、當使之如何痛苦哀哭、因其心曾曰、我坐皇后之位、我非寡婦、永不至於哀哭。</verse>
				<verse number="8">故死亡、悲哀、饑荒、各種災難、將於一日之間齊全、彼將被火焚燒、蓋判斷彼之主 神、乃有大能者。</verse>
				<verse number="9">素與彼行淫作樂之地上諸王、觀見燒彼之火之烟、則為彼悲痛號哭。</verse>
				<verse number="10">伊等懼其所受之苦、遂遠立曰、有威勢之 巴比倫 大城、一時之間、爾之審判至矣、哀哉、哀哉．</verse>
				<verse number="11">地上之商賈、將為之哀哭、因再無有買其貨物者矣．</verse>
				<verse number="12">其貨物、乃金銀、寶石、珍珠、細麻布、紫色材料、綢緞、綘色材料、各種香木、象牙之諸器、與佳木、銅、鐵、白石之諸器、</verse>
				<verse number="13">肉桂、香料、香膏、乳香、酒、油、細麵、高麥、牛、羊、車馬、僕婢．</verse>
				<verse number="14">巴比倫 、爾所貪愛之果實、皆無有矣、肥美光華之物、亦皆無有、不能再得矣．</verse>
				<verse number="15">販此等貨物、由 巴比倫 致富之商賈、懼其所受之苦、而遠立、悲痛號哭、</verse>
				<verse number="16">曰、衣細麻布紫色絳 色之衣、佩戴金珠寶石之大城、哀哉、哀哉、因如此之大富、一時間、成荒墟矣．</verse>
				<verse number="17">凡舟長舟子、與所有乘舟者、並泛海之商賈、皆遠立、</verse>
				<verse number="18">觀視燒彼之火之烟、呼曰、何城能比此大城。</verse>
				<verse number="19">又以塵土撒於己首、悲痛號哭、呼曰、大城廣有珍寶、使凡有船在海者、賴以得富、一時間成為荒墟、哀哉、哀哉、</verse>
				<verse number="20">天乎、諸聖使徒、諸先知乎、爾當為彼歡喜、 神已報應之、與爾伸寃矣．○</verse>
				<verse number="21">有一大力之天使、舉一大如磨盤之石、擲於海中曰、 巴比倫 大城、亦必如此猛然擲下、再不能見矣．</verse>
				<verse number="22">彈琴作樂、品蕭吹角之聲、不再聞於爾中、百工不再見於爾中、磨聲不再聞於爾中、</verse>
				<verse number="23">燈光不再照於爾中、新郎新婦之聲、不再聞於爾中、蓋爾中貿易者、乃地上之尊貴者、諸國皆被爾之邪術迷惑。</verse>
				<verse number="24">諸先知與聖徒、並天下所有被殺者之血、在此城中、皆可觀見．</verse>
			</chapter>
			<chapter number="19">
				<verse number="1">此後、我聞似有羣眾之大聲、在天上曰、阿利路亞、 救恩、榮光、尊貴、權能、皆歸我主 神。</verse>
				<verse number="2">其判斷、乃正直者、乃公義者、蓋已判斷行淫敗壞世界之大淫婦、於彼之身、伸 神僕人流血之寃矣。</verse>
				<verse number="3">又曰、阿利路亞、燒淫婦之火之烟上騰、世世無盡．</verse>
				<verse number="4">二十四長老、與四活物、遂俯伏敬拜坐寶座之 神曰、阿們、阿利路亞。</verse>
				<verse number="5">有聲從寶座出曰、我 神之眾僕人、與凡敬畏 神者、無論大小、皆當頌揚 神。</verse>
				<verse number="6">我聞似有羣眾之聲、諸水之聲、諸大雷之聲、曰、阿利路亞、因全能之主 神、掌權而王矣．</verse>
				<verse number="7">我等當歡欣踴躍、以榮光歸於彼、蓋羔羊婚娶之時已至、新婦亦自預備。</verse>
				<verse number="8">彼蒙恩得衣光明潔白之細麻布、此細麻布、即聖徒之義、</verse>
				<verse number="9">天使謂我曰、爾筆之於書曰、蒙召赴羔羊婚筵者、有福矣。又曰、此乃 神之真言．</verse>
				<verse number="10">我逐俯伏於其足前、欲拜之．彼謂我曰、不可、我與爾同為僕、並與爾為耶穌作證之兄弟、同為僕、爾當敬拜 神、因感動先知之聖靈、亦感動為耶穌作證之人。○</verse>
				<verse number="11">我見天開、有一白馬、騎之者、稱為忠信誠實、彼判斷與爭戰、以公以義．</verse>
				<verse number="12">其目如火焰、首戴多冠冕、身有所書之名、除己之外、無人識之．</verse>
				<verse number="13">彼衣染血之衣、其名稱為 神之道．</verse>
				<verse number="14">在天之諸軍、皆衣潔白之細麻布、騎白馬而從之．</verse>
				<verse number="15">又有利刀自其口中而出、可以之擊列邦、並將以鐵杖管轄伊等、又踐踏全能 神盛怒之酒醡、</verse>
				<verse number="16">在其腿邊衣上、有名書日、萬王之王、萬主之主．○</verse>
				<verse number="17">我又見一天使立於日中、向飛於天空之眾鳥、大聲呼曰、爾來聚集於 神之大筵席、</verse>
				<verse number="18">食諸王之肉、將軍之肉、勇士之肉、並食馬與騎馬者之肉、又食自主者、為奴者、與大小人民之肉．○</verse>
				<verse number="19">我見獸與地上諸王、並其眾軍、皆聚集、欲與騎馬者、及其軍兵爭戰．</verse>
				<verse number="20">獸被執、助獸之假先知亦被執、假先知曾在獸前行奇事、誘惑受獸印記拜獸像之人、假先知與獸、即被生投於硫磺火坑．</verse>
				<verse number="21">其餘皆被騎馬者口中所出之刀殺死、飛鳥來食其肉、皆食飽矣．</verse>
			</chapter>
			<chapter number="20">
				<verse number="1">我又見一天使、從天而降、手持無底坑之鑰、與大鍊、</verse>
				<verse number="2">執龍、即古蛇、即魔鬼 撒但 、捆縛之一千年、</verse>
				<verse number="3">投之於無底坑、關閉之、加封於其上、免被引誘列國、直至千年期滿、此後、須釋放彼片時．○</verse>
				<verse number="4">我見數坐位、有坐於其上者、得審判之權、我又見因與耶穌作證、並因信證 神之道被斬者之靈魂、即未拜獸與獸像、亦未在額上手上受獸印記之靈魂、伊等皆生活、與基督同掌王權千年。</verse>
				<verse number="5">此乃首次復活。其餘之死人、尚未復活、必須候至千年期滿．</verse>
				<verse number="6">凡得首次復活者、乃為有福、乃為聖潔、第二次之死、不能臨於其身、伊等將為 神及基督之祭司、與基督同掌王權千年。○</verse>
				<verse number="7">千年既滿、 撒但 必從監中被釋放．</verse>
				<verse number="8">出而誘惑地上四方之民、即 谷 與 瑪谷 、使其聚集爭戰、伊等人數、多如海沙、</verse>
				<verse number="9">徧滿全地、圍繞聖徒之營、與蒙愛之城、遂有火自天上、由 神而降、燒燬伊等。</verse>
				<verse number="10">誘惑伊等之魔鬼、被投於硫磺火坑、即獸與假先知所在之處、在彼、晝夜痛苦、世世無盡。○</verse>
				<verse number="11">我又見一白色之大寶座、並坐於其上者、天地皆自其面前隱遁、不復得其居所。</verse>
				<verse number="12">我又見已死之人、無論大小、皆立於 神前、有書開展、又別有一書開展、即生命之書、死人皆憑書上所記、按其所行者受審判。</verse>
				<verse number="13">於是海交出其中之死人、死亡與陰間、亦交出其中之死人、各按己之所行受審判．</verse>
				<verse number="14">死亡與陰間、被投於火坑、此乃第二次之死．</verse>
				<verse number="15">凡未記於生命書者、亦被投於火坑。</verse>
			</chapter>
			<chapter number="21">
				<verse number="1">我又見有新天新地、蓋以前之天地已逝矣、海亦不復有矣。</verse>
				<verse number="2">我 約翰 又見聖城新 耶路撒冷 、自天上、由 神而降、 豫備齊畢、有如新婦妝飾、以待其夫。</verse>
				<verse number="3">我聞自天有大聲曰、 神之殿在人間、 神將與人同居、人為 神之民。 神在人間、為伊等之 神。</verse>
				<verse number="4">神又拭淨其眼淚、不再有死亡、悲哀、號哭、痛苦、蓋以前之事皆逝矣。</verse>
				<verse number="5">坐寶座者曰、我將萬物更新矣。乃命我曰、當筆之於書、蓋此言乃誠實可信者。</verse>
				<verse number="6">又謂我曰、成全矣、我乃阿拉法、我乃俄梅戞、我乃始、我及終、我將以生命泉之水、白賜與渴者飲之。</verse>
				<verse number="7">凡能得勝者、將得萬物為業、我必為彼之 神、彼必為我之子。</verse>
				<verse number="8">惟有畏怯者、不信者、可惡者、殺人者、行姦淫者、有邪術者、拜偶像者、與一切言謊者、皆必受苦於硫磺火坑、此乃第二次之死也。</verse>
				<verse number="9">手執盛滿末世七災七金罇之七天使中、有一來謂我曰、爾來、我以新婦、即羔羊之妻、示爾．</verse>
				<verse number="10">我被聖靈感動、天使即携我至大高山、指示我大聖城 耶路撒冷 、自天上由 神而降、</verse>
				<verse number="11">內有 神之榮耀、城之光輝、如極貴之寶石、如明透之金剛石．</verse>
				<verse number="12">有高大之墻、有十二門、門有十二天使守之、門上書 以色列 十二支派之名。</verse>
				<verse number="13">東有三門、北有三門、南有三門、西有三門。</verse>
				<verse number="14">城墻有十二基、基上有羔羊十二使徒之名．</verse>
				<verse number="15">向我言者、手執金杖、欲量城、與城門城墻。</verse>
				<verse number="16">城乃四方者、長闊一式、天使用杖量城、皆有四千里、長闊高一式。</verse>
				<verse number="17">又量其墻、按人之尺寸、即天使之尺寸、共量得一百四十四尺．</verse>
				<verse number="18">墻乃金剛石所築、城內房屋、皆精金所造、如明淨之玻璃、</verse>
				<verse number="19">城墻之基、用各種寶石修飾、第一基、乃金剛石、第二乃藍寶石、第三乃綠瑪瑙、第四乃綠寶石、</verse>
				<verse number="20">第五乃紅瑪瑙、第六乃黃寶石、第七乃黃璧璽、第八乃永蒼玉、第九乃紅璧璽、第十乃翡翠、第十一乃紅寶石、第十二乃紫晶。</verse>
				<verse number="21">其十二門、乃十二珍珠所為、每門乃一顆珍珠、城內之街道、皆精金所修、如明透之玻璃。</verse>
				<verse number="22">我不見城內有殿、有主全能之 神與羔羊為殿．</verse>
				<verse number="23">城又不用日月光照、有 神之榮耀光照、又有羔羊為城內之明燈。</verse>
				<verse number="24">蒙救之萬民、在此光中行、地上諸王、以其尊榮、歸與此城．</verse>
				<verse number="25">城內無有黑夜、常是白晝、城門永不關閉。</verse>
				<verse number="26">萬民之尊榮、皆歸與此城。</verse>
				<verse number="27">凡不潔淨者、行可惡之事者、與謊言者、皆不得入之、惟有名錄於羔羊生命書者、方得入焉．</verse>
			</chapter>
			<chapter number="22">
				<verse number="1">天使又示我生命水之河、明淨如水晶、由 神與羔羊之寶座而出。</verse>
				<verse number="2">在城內街市之中、並在河之兩岸、有生命樹、結果十二種、每月結一種、樹之葉、可醫萬民．</verse>
				<verse number="3">城中再無被咒詛者、有 神與羔羊之寶座在彼、主之僕常事之。</verse>
				<verse number="4">伊等得見主之面、主之名、亦書於其額．</verse>
				<verse number="5">城內無夜、不用燈光日光、有主 神之光照之、伊等必掌王權、世世無盡．○</verse>
				<verse number="6">天使又謂我曰、此言乃可信者、乃誠實者、感動諸聖先知之主 神、遣其使者、以必須速成之事示其眾僕．</verse>
				<verse number="7">我將速至、凡能守此書之預言者、乃有福也．○</verse>
				<verse number="8">我 約翰 見聞此事．既見聞之、即俯伏於示我之天使足前、欲拜之。</verse>
				<verse number="9">彼謂我曰、不可、我與爾、與爾之兄弟、諸先知、並與守此書之言者、同為 神之僕、惟當敬拜 神．○</verse>
				<verse number="10">又曰、不可封此書之預言、蓋其日期近矣．</verse>
				<verse number="11">不義者、仍任其不義、污穢者、仍任其污穢、有義者、仍當有義、聖潔者、仍當聖潔。</verse>
				<verse number="12">我將速至、賞罰在我、必按各人所行者報應之。</verse>
				<verse number="13">我乃阿拉法、我乃俄梅戞、我乃始、我乃終、我乃首先者、我乃末後者．</verse>
				<verse number="14">守主誡命者、乃有福也、伊等必得享生命樹之果、亦必得由門而進城。</verse>
				<verse number="15">惟彼犬類、行邪術者、行姦淫者、殺人者、拜偶像者、並凡喜愛謊言、捏造謊言者、皆在城外。○</verse>
				<verse number="16">我耶穌已遣我使者、以此事為眾教會而示於爾。我乃從 大衛 之根生者、我乃 大衛 之子孫、我乃光明之晨星。○</verse>
				<verse number="17">聖靈與新婦皆日來．凡聞之者、亦當曰來．凡渴者皆當來。凡願意者、皆可白飲生命之水。○</verse>
				<verse number="18">我警誡凡聞此書預言之言者、此言、若有人增添、 神必以錄於此書之諸災、增添於其身。</verse>
				<verse number="19">此書預言之言、若有人刪減、 神必由生命書上、刪除其名、不容其居於聖城、使其不得享此書所錄之福。○</verse>
				<verse number="20">證見此事者、曰、我將速至、阿們。我主耶穌、願爾速至。</verse>
				<verse number="21">願我主耶穌基督之恩寵、常在爾中。阿們。 使徒約翰默示錄終</verse>
			</chapter>
		</book>
	</testament>
</bible>