<?xml version="1.0" encoding="utf-8"?>
<bible translation="Xhosa 2022 (ITestamente Entsha)" status="Copyright of City Bible Foundation in cooperation with Baasraak Bible Translation from Baasraak Media © 2022" link="https://www.bible.com/bible/3602/MAT.7_1.ISIXHOSA">
	<book number="40">
		<chapter number="1">
			<verse number="1">Incwadi yomlibo wokuzalwa kukaYesu Kristu, unyana kaDavide, unyana ka-Abraham.</verse>
			<verse number="2">uAbraham wazala uIsake; uIsake wazala uYakobi; uYakobi wazala uYuda nabazalwana bakhe;</verse>
			<verse number="3">uYuda wazala uPeres noZara ngoTamare; uFares wazala uEsrom; uEsrom wazala uAram;</verse>
			<verse number="4">uAram wazala uAminadabhi; uAminadabhi wazala uNashon; uNashon wazala uSalmon;</verse>
			<verse number="5">uTalmon wazala uBhohazi ngoRakabhi; uBhohazi wazala uObhedi ngoRute; uObhedi wazala uYese;</verse>
			<verse number="6">uYese wazala uDavide ukumkani; uDavide ukumkani wazala uSolomon ngomfazi kaUriya;</verse>
			<verse number="7">uSolomon wazala uRehobhowam; uRehobhoham wazala uAbhiya; uAbhiya wazala uAsa;</verse>
			<verse number="8">uAsa wazala uYoshafati; uYoshafati wazala uYoram; uYoram wazala u-Oziya;</verse>
			<verse number="9">u-Oziya wazala uYotam; uYotam wazala uAhazi; uAhazi wazala uHezekiya;</verse>
			<verse number="10">uHezekiya wazala uManase; uManase wazala uAmon; uAmon wazala uYosiya;</verse>
			<verse number="11">uYosiya wazala uYekoniya nabazalwana bakhe, ngexesha lokufuduselwa kwabo eBhabhilon.</verse>
			<verse number="12">Emva kokufuduselwa kwabo eBhabhilon, uYekoniya wazala uSalatiyeli; uSalatiyeli wazala uTsorubhabheli;</verse>
			<verse number="13">uZorobhabheli wazala uAbhihudi; uAbhihudi wazala uEliyakim; uEliyakim wazala uAzore;</verse>
			<verse number="14">uAzore wazala uTsadoki; uTsadoki wazala uAkim; uAkim wazala uElihudi;</verse>
			<verse number="15">uElihudi wazala uElazare; uElazare wazala uMatan; uMatan wazala uYakobi;</verse>
			<verse number="16">uYakobi wazala uYosefu indoda kaMariya, ekuthe ngaye kwazalwa uYesu, ekuthiwa nguKristu.</verse>
			<verse number="17">Zonke izizukulwana ngoko, ezithabathela kuAbraham zizise kuDavide, zizizukulwana ezilishumi elinazine; nezithabathela kuDavide zizise ekufuduselweni kwabo eBhabhilon, zizizukulwana ezilishumi elinazine; nezithabathela ekufuduselweni kwabo eBhabhilon zizise kuKristu, zizizukulwana ezilishumi elinazine.</verse>
			<verse number="18">Ke kaloku ukuzalwa kukaYesu Kristu kwaye kungolu hlobo: Kwathi, akubon' ukuba unina uMariya useseleganelwe uYosefu, bengekahlangani, wafunyanwa emithi ngoMoya oyiNgcwele.</verse>
			<verse number="19">Ke kaloku uYosefu indoda yakhe, eyindoda elilungisa, engathandi ukumvezisa, wanga amala ngasese.</verse>
			<verse number="20">Akubon' ukuba uyazicinga ezi zinto, naso isithunywa seNkosi sibonakala kuye ephupheni, sisithi, Yosefu, nyana kaDavide, musa ukoyika ukumthabathela kuwe uMariya, umfazi wakho; kuba oko kukhawulweyo phakathi kwakhe kungoMoya, uMoya oyiNgcwele.</verse>
			<verse number="21">Uya kuzala unyana ke, umbize ngegama elinguYesu; kuba yena eya kubasindisa abantu bakhe ezonweni zabo.</verse>
			<verse number="22">Ke kaloku konke oku kwenzeke, ukuze kuzaliseke okwathethwayo yiNkosi ngomprofeti, isithi,</verse>
			<verse number="23">Uyabona, intombi le iya kumitha, izale unyana, Bambize ngegama elinguEmanuweli, oko kukuthi ngentetho evakalayo, uThixo unathi.</verse>
			<verse number="24">Uthe ke uYosefu, evukile ebuthongweni, wenza ngoko besimmisele ngako isithunywa seNkosi, wamthabathela kuye umkakhe;</verse>
			<verse number="25">Akamazi wada wazala unyana wakhe wamazibulo; wamthiya igama elinguYesu.</verse>
		</chapter>
		<chapter number="2">
			<verse number="1">Ke kaloku, akubon' ukuba uYesu uzelwe eBhetelehem yelakwaYuda, emihleni kaHerode ukumkani, kwabonakala kufika eYerusalem izazi zivela empumalanga, zisithi,</verse>
			<verse number="2">Uphi na lo uzelweyo, ukumkani wamaYuda? Kuba sibone inkwenkwezi yakhe empumalanga, size kumnqula.</verse>
			<verse number="3">Ezivile ke ezo kumkani uHerode, wakhathazeka, yena nayo yonke iYerusalem naye.</verse>
			<verse number="4">Wabahlanganisa ke bonke ababingeleli abakhulu nababhali babantu, wababuza ukuba ubeya kuzalelwa phi na uKristu.</verse>
			<verse number="5">Baza bathi kuye, EBhetelehem yelakwaYuda; kuba kubhaliwe ngokunjalo ngomprofeti kwathiwa,</verse>
			<verse number="6">Nawe Bhetelehem, mhlaba wakwaYuda, Akunguye nakanye omncinanana phakathi kwabalawuli bakwaYuda, kuba kuwe kuya kuphuma uMlawuli, oya kubalusa abantu bam amaSirayeli.</verse>
			<verse number="7">Kwakuba njalo, uHerode, ezibize ngasese izazi ezo, waqondisisa kuzo kakuhle ixesha lokubonakala kwenkwenkwezi leyo;</verse>
			<verse number="8">Wazithuma ke eBhetelehem, wathi, Hambani niye nicokise ukubuzisa ngomntwana lowo; xa ke nithe namfumana, ze nindibikele, ukuze nam ndiye kumnqula.</verse>
			<verse number="9">Zimvile ke zona ukumkani, zahamba; nantso inkwenkwezi leyo zayibonayo empumalanga izikhokela, yada yaya kuma phezu kwendawo abekuyo umntwana lowo.</verse>
			<verse number="10">Zathi ke, zakuyibona inkwenkwezi, zavuya ngovuyo olukhulu.</verse>
			<verse number="11">Zingenile endlwini, zambona umntwana enoMariya unina, zawa phantsi, zaqubuda kuye; igolide, nentlaka yokuqhumisa, nemore.</verse>
			<verse number="12">Zakuba zihlatyelwe nguThixo ephupheni ukuba zingabuyi ziye kuHerode, zemka ngayimbi indlela ukuya ezweni lakowazo.</verse>
			<verse number="13">Zithe xa zimkile ke zona, naso isithunywa seNkosi sibonakala kuYosefu ephupheni, sisithi, Vuka, umthabathe umntwana nonina, usabele eYiputa, ube khona apho ndide ndikuxelele; uya kumfuna umntwana lowo ukuba amtshabalalise.</verse>
			<verse number="14">Evukile ke yena, wamthabatha umntwana nonina ebusuku, wemka waya eYiputa.</verse>
			<verse number="15">Waba khona apho wada wabhubha uHerode, ukuze kuzaliseke okwathethwayo yiNkosi ngomprofeti isithi, Ndambiza unyana wam ukuba aphume eYiputa.</verse>
			<verse number="16">Uthe ke uHerode, akubona ukuba izazi zidlale ngaye, waba nomsindo kunene, wathumela, wababulala bonke abantwana abaseBhetelehem, nakuyo yonke imida yayo, abaminyaka mibini bezelwe nangaphantsi, ngokwesiko lazo. Ixesha awayelibuzile ngenkuthalo kwizilumko.</verse>
			<verse number="17">Kwaza kwazaliseka okwathethwayo ngomprofeti uYeremiya, esithi,</verse>
			<verse number="18">Kwavakala eRama izwi, isijwili, nesijwili, nesijwili esikhulu, uRakeli elilela abantwana bakhe, engafuni kuthuthuzeleka, ngokuba bengasekho.</verse>
			<verse number="19">Uthe ke akuba efile uHerode, sabonakala isithunywa seNkosi sibonakala ephupheni kuYosefu eYiputa.</verse>
			<verse number="20">Vuka, umthabathe umntwana nonina, uye ezweni lakwaSirayeli; kuba bafile abo babezonda ubomi bomntwana.</verse>
			<verse number="21">Wavuka ke, wamthabatha umntwana nonina, weza ezweni lakwaSirayeli.</verse>
			<verse number="22">Uthe ke akuva ukuba uArkelawo ungukumkani kwelakwaYuda esikhundleni sikaHerode uyise, woyika ukuya khona; wathi, ehlatyelwe nguThixo ephupheni, wemka waya kwimimandla yelaseGalili.</verse>
			<verse number="23">Ufike wahlala emzini ekuthiwa yiNazarete, ukuze kuzaliseke okwathethwayo ngabaprofeti, kwathiwa, Uya kubizwa ngokuba ungumNazarete.</verse>
		</chapter>
		<chapter number="3">
			<verse number="1">Ngaloo mihla kweza uYohane umbhaptizi, eshumayela entlango yelakwaYuda, esithi,</verse>
			<verse number="2">Guqukani, kuba ubukumkani bamazulu busondele.</verse>
			<verse number="3">Kuba lo nguye awayethetha yena uIsaya umprofeti, esithi, Izwi lodandulukayo entlango, lisithi, Yilungiseni indlela yeNkosi, Wutyenenezeni umendo wayo.</verse>
			<verse number="4">Ke uYohane lowo ingubo yakhe ibiyeyoboya benkamela, enombhinqo wentlonze esinqeni sakhe; kwaye ke ukudla kwakhe kuziinkumbi nobusi basendle.</verse>
			<verse number="5">Babephuma ke besiya kuye abaseYerusalem, nabelakwaYuda bonke, nabommandla wonke waseYordan.</verse>
			<verse number="6">Babhaptizwa nguye eYordan apho, bezixela izono zabo.</verse>
			<verse number="7">Ke kaloku, akubona into eninzi yabaFarisi nabaSadusi besiza ekubhaptizeni kwakhe, wathi kubo, Nzalandini yamarhamba, ngubani na onibonisileyo ukuba niyibaleke ingqumbo ezayo?</verse>
			<verse number="8">Velisani ngoko iziqhamo eziyifaneleyo inguquko;</verse>
			<verse number="9">Musani ukucinga ukuthi ngaphakathi kwenu, Thina sinobawo uAbraham; kuba ndithi kuni, Unako uThixo kuwo la matye ukumvelisela abantwana uAbraham.</verse>
			<verse number="10">Kaloku izembe selibekiwe engcanjini yemithi, ngoko wonke umthi ongavelisi siqhamo sihle, uyagawulwa, uphoswe emlilweni.</verse>
			<verse number="11">Mna okunene ndinibhaptizela enguqukweni ngamanzi; kodwa lowo uzayo emva kwam unamandla kunam, ozimbadada ndingakulingeneyo ukuziphatha; yena uya kunibhaptiza ngoMoya oyiNgcwele nangomlilo;</verse>
			<verse number="12">Osesandleni sakhe ifolokhwe yakhe isesandleni sakhe, aze asihlambulule isanda sakhe, ayibuthele kuvimba ingqolowa yakhe; Ke wona umququ uya kuwutshisa ngomlilo ongacimiyo.</verse>
			<verse number="13">Kuthi ngelo xa afike uYesu eYordan kuYohane, evela eGalili, ukuba abhaptizwe nguye.</verse>
			<verse number="14">Kodwa uYohane wayemalela, esithi, Mna kufuneka ndibhaptizwe nguwe nje, uza kum na wena?</verse>
			<verse number="15">Uphendule uYesu wathi kuye, Vuma okwakalokunje; kuba kusifanele thina ukwenjenjalo ukuzalisa bonke ubulungisa. Waza wamvumela.</verse>
			<verse number="16">Ebhaptiziwe ke uYesu, wenyuka kwaoko emanzini, lasuka lavuleka izulu kuye, wambona uMoya kaThixo esihla njengehobe, esiza phezu kwakhe.</verse>
			<verse number="17">Nalo izwi liphuma ezulwini, lisithi, Lo nguNyana wam oyintanda, endikholisiweyo nguye.</verse>
		</chapter>
		<chapter number="4">
			<verse number="1">Waza uYesu wenyuswa nguMoya, wasiwa entlango, ukuba ahendwe nguMtyholi.</verse>
			<verse number="2">Akuba ezile ukutya iimini ezimashumi mane nobusuku obumashumi mane, walamba.</verse>
			<verse number="3">Efikile ke umhendi kuye, wathi, Ukuba unguNyana kaThixo, yitsho la matye abe zizonka.</verse>
			<verse number="4">Waphendula ke yena wathi, Kubhaliwe kwathiwa, Akaphili ngasonka sodwa umntu; uphila ngamazwi onke aphuma emlonyeni kaThixo.</verse>
			<verse number="5">uMtyholi wamthabatha wamsa kuwo umzi ongcwele, wammisa eluchochoyini lwetempile.</verse>
			<verse number="6">Athi kuye, Ukuba unguye uNyana kaThixo, ziphose ezantsi; kuba kubhaliwe kwathiwa, Uya kuziwisela umthetho ngawe izithunywa zakhe, zaye ziya kukufukula ngezandla, hleze ubetheke ngonyawo lwakho eweni ilitye.</verse>
			<verse number="7">Wathi uYesu kuye, Kubhaliwe kwathiwa, Uze ungayihendi iNkosi uThixo wakho.</verse>
			<verse number="8">Ubuya uMtyholi amthabathe amse entabeni ephakame kakhulu, ambonise zonke izikumkani zehlabathi, nozuko lwazo;</verse>
			<verse number="9">Athi kuye, Zonke ezi zinto ndokunika, ukuba uthe wawa phantsi, waqubuda kum.</verse>
			<verse number="10">Waza wathi uYesu kuye, Suka umke, Sathana, kuba kubhaliwe kwathiwa, Uze uqubude eNkosini uThixo wakho, ukhonze yena yedwa.</verse>
			<verse number="11">Wasuka ke uMtyholi ukumyeka; nanko kufika izithunywa zezulu zimlungiselela.</verse>
			<verse number="12">Ke kaloku, akuva uYesu ukuba uYohane unikelwe entolongweni, wemka waya kwelaseGalili.</verse>
			<verse number="13">Esukile eNazarete, weza wahlala eKapernahum, eselunxwemeni lolwandle, emideni yakwaZebhulon neyakwaNafetali;</verse>
			<verse number="14">ukuze kuzaliseke okwathethwayo ngoIsaya umprofeti, esithi,</verse>
			<verse number="15">Ilizwe lakwaZebhulon, nelizwe lakwaNafetali, ngasendleleni yaselwandle, phesheya kweYordan, eGalili yeentlanga;</verse>
			<verse number="16">Abantu abo bahleli ebumnyameni babone ukukhanya okukhulu; nabo babehleli kummandla wethunzi lokufa, ukukhanya bakhanyiselwe.</verse>
			<verse number="17">Waqala oko uYesu ukumemeza, esithi, Guqukani, kuba ubukumkani bamazulu busondele.</verse>
			<verse number="18">Uthe ke uYesu, ehamba ngaselwandle lwaseGalili wabona abazalwana ababini, uSimon ekuthiwa nguPetros noAndreya, umzalwana wakhe, bephosa umnatha elwandle; kuba babengababambisi beentlanzi.</verse>
			<verse number="19">Athi kubo, Ndilandeleni; ndonenza nibe ngababambisi babantu.</verse>
			<verse number="20">Bayishiya kwaoko iminatha yabo, bamlandela.</verse>
			<verse number="21">Uhambele phambili esuka apho, wabona abanye abazalwana ababini, uYakobi unyana kaZebhedi, noYohane umzalwana wakhe, besemkhombeni noZebhedi uyise, belungisa iminatha yabo; wababiza.</verse>
			<verse number="22">Basishiya kwaoko isikhitshana noyise, bamlandela.</verse>
			<verse number="23">Waye uYesu elihamba lonke elaseGalili, efundisa ezindlwini zabo zesikhungu, eshumayela iindaba ezilungileyo zobukumkani, ephilisa izifo zonke nezikhuhlane zonke ebantwini.</verse>
			<verse number="24">Lwaphuma ke udumo lwakhe lwaya kulo lonke elaseSiriya, babazisa kuye bonke abagulayo ababebanjwe zizifo ngezifo naziintuthumbo ngeentuthumbo, nabaphethwe ziidemon, nabanesithuthwane, nabafe umzimba wabaphilisa.</verse>
			<verse number="25">Walandelwa zizihlwele ezininzi zivela eGalili, naseDekapoli, naseYerusalem, nakwelakwaYuda, naphesheya kweYordan.</verse>
		</chapter>
		<chapter number="5">
			<verse number="1">Uthe ke, akuzibona izihlwele ezo, wenyuka intaba; waza akuhlala phantsi, beza kuye abafundi bakhe</verse>
			<verse number="2">Wawuvula umlomo wakhe, wabafundisa, esithi,</verse>
			<verse number="3">Banoyolo abangamahlwempu ngomoya; ngokuba ubukumkani bamazulu bobabo.</verse>
			<verse number="4">Banoyolo abakhedamileyo; ngokuba baya konwatyiswa bona.</verse>
			<verse number="5">Banoyolo abanobulali; ngokuba umhlaba baya kuwudla ilifa bona.</verse>
			<verse number="6">Banoyolo abalambela banxanelwe ubulungisa; ngokuba baya kuhluthiswa bona.</verse>
			<verse number="7">Banoyolo abo banenceba, kuba baya kwenzelwa inceba bona.</verse>
			<verse number="8">Banoyolo abahlambulukileyo intliziyo; ngokuba baya kumbona uThixo bona.</verse>
			<verse number="9">Banoyolo abaxolisi; ngokuba baya kubizwa ngokuthi bangoonyana bakaThixo bona.</verse>
			<verse number="10">Banoyolo abatshutshiswa ngenxa yobulungisa; ngokuba ubukumkani bamazulu bobabo.</verse>
			<verse number="11">Ninoyolo nina xa bathe abantu baningcikiva, banitshutshisa, bathetha zonke izinto ezikhohlakeleyo ngani bexoka, ngenxa yam.</verse>
			<verse number="12">Vuyani nigcobe kunene; ngokuba umvuzo wenu mkhulu emazulwini; kuba benjenjalo ukubatshutshisa abaprofeti ababekho phambi kwenu.</verse>
			<verse number="13">Niyityuwa yehlabathi nina; ke ukuba ityuwa ithe ayaba nasongo, yothiwani na ukuvakaliswa? ayisalungele nto, kukulahlwa phandle, inyathelwe ngabantu.</verse>
			<verse number="14">Nina nilukhanyiselo lwehlabathi; Umzi omi phezu kwentaba awunakufihlakala;</verse>
			<verse number="15">Kananjalo abantu abasibaneki isibane basibeke phantsi kwesitya; kwaye ibakhanyisela bonke abasendlwini.</verse>
			<verse number="16">Malukhanye ngokunjalo ukhanyiselo lwenu phambi kwabantu; ukuze bayibone imisebenzi yenu emihle, bamzukise uYihlo osemazulwini.</verse>
			<verse number="17">Ningabi ndize kuchitha umthetho, nokuba ngabaprofeti; andize kuchitha, ndize kuzalisekisa.</verse>
			<verse number="18">Kuba inene ndithi kuni, Koda kudlule izulu nehlabathi, kungakhanga kudlule nalinye iganyana nokuba lisuntswana emthethweni, kude kwenzeke konke.</verse>
			<verse number="19">Othe ngoko wachitha noko umnye kule mithetho mincinanana, wabafundisa abantu ngokunjalo, kothiwa ungomncinanana ebukumkanini bamazulu; othe wenza wafundisa ngayo, kothiwa ngomkhulu ebukumkanini bamazulu.</verse>
			<verse number="20">Kuba ndithi kuni, Ukuba ubulungisa benu abuthanga bugqithe kakhulu kobababhali nabaFarisi, anisayi kukha ningene ebukumkanini bamazulu.</verse>
			<verse number="21">Nivile ukuba kwathiwa kumanyange, Uze ungabulali; othe wabulala, woba sisisulu somgwebo;</verse>
			<verse number="22">Ke mna ndithi kuni, Wonke umntu ofumana amqumbele umzalwana wakhe, woba sisisulu somgwebo; othe ke kumzalwana wakhe, Ntw' ingento, woba sisisulu sentlanganiso yamatyala; uya kuba sengozini yesihogo somlilo.</verse>
			<verse number="23">Xa sukuba uwusondeza umnikelo wakho esibingelelweni, wathi ulapho wakhumbula ukuba umzalwana wakho unendawo ngakuwe;</verse>
			<verse number="24">Sishiye apho isipho sakho phambi kwesibingelelo, uhambe; uxolelana nomzalwana wakho kuqala, wandule ukuza uwusondeze umnikelo wakho.</verse>
			<verse number="25">Lungisana kamsinya nokumangaleleyo, usesendleleni naye; hleze ummangaleli lowo akunikele kumgwebi, aze umgwebi akunikele kumsila, uze uphoswe entolongweni.</verse>
			<verse number="26">Inene ndithi kuwe, Akusayi kukha uphume khona apho, ude uhlawule nemalanana yokugqibela.</verse>
			<verse number="27">Nivile ukuba kwathiwa kumanyange, Uze ungakrexezi.</verse>
			<verse number="28">Ke mna ndithi kuni, Wonke umntu okhangela umntu oyinkazana, ukuba amkhanuke, uselemkrexezile entliziyweni yakhe.</verse>
			<verse number="29">Ukuba iliso lakho lokunene liyakukhubekisa, linyothule ulilahle kuwe; kuba kukulungele kanye ukuba kutshabalale libe linye emalungwini akho, kunokuba umzimba wakho uphela uphoswe esihogweni.</verse>
			<verse number="30">Ukuba ke isandla sakho sokunene siyakukhubekisa, sinqumle usilahle kuwe; kuba kukulungele kanye ukuba kutshabalale libe linye emalungwini akho, kunokuba umzimba wakho uphela uphoswe esihogweni.</verse>
			<verse number="31">Kwathiwa ke, Othe wamala umfazi wakhe, makamnike incwadi yokwahlukana.</verse>
			<verse number="32">Ke mna ndithi kuni, othe wamala umfazi wakhe ngaphandle kwendawo yombulo, uyamkrexezisa; nothe wazeka owaliweyo, uyakrexeza.</verse>
			<verse number="33">Kananjalo nivile ukuba kwathiwa kumanyange, Uze ungafungi;</verse>
			<verse number="34">Ke mna ndithi kuni, Maningakhe nifunge nto; nokuba lizulu; ngokuba yitrone kaThixo;</verse>
			<verse number="35">Nangomhlaba; nokuba lisihlalo seenyawo zakhe; ngokuba ngumzi woKumkani omkhulu.</verse>
			<verse number="36">Uze ungayifungi nentloko yakho, ngokuba ungenamandla okwenza nalunye unwele lube mhlophe okanye lube mnyama.</verse>
			<verse number="37">Ilizwi lenu ke malibe nguewe, ewe; Hayi, hayi; kuba okungaphezulu koko kuvela kongendawo.</verse>
			<verse number="38">Nivile ukuba kwathiwa, Iliso maliphindezelwe ngeliso, nezinyo ngezinyo.</verse>
			<verse number="39">Ke mna ndithi kuni, maningaxhali nongendawo; kodwa othe wakubetha esidleleni sakho sokunene, mguqulele nesinye.</verse>
			<verse number="40">Nalowo ufuna ukukumangalela, akuhluthe ingubo yangaphantsi, myekele neyokwaleka.</verse>
			<verse number="41">Nosukuba ekunyanzelela imayile enye, hamba naye zibe mbini.</verse>
			<verse number="42">Mphe lowo ukucelayo, nalowo ufuna ukuboleka kuwe ungamnikeli umva.</verse>
			<verse number="43">Nivile ukuba kwathiwa, Uze umthande ummelwane wakho, uluthiye utshaba lwakho.</verse>
			<verse number="44">Ke mna ndithi kuni, Zithandeni iintshaba zenu, basikeleleni abo baniqalekisayo, benzeleni okulungileyo abo banithiyayo, nibathandazele abo banigxekayo banitshutshise;</verse>
			<verse number="45">ukuze nibe ngabantwana boYihlo osemazulwini; ngokuba yena elenza ilanga lakhe liphume phezu kwabakhohlakeleyo nabalungileyo, nemvula eyinisa phezu kwabalungisayo nabangalungisiyo.</verse>
			<verse number="46">Ukuba nithanda abo banithandayo, ninamvuzo mni na? Abenzi kwaloo nto na nababuthi berhafu?</verse>
			<verse number="47">Naxa nithe nabulisa abazalwana benu bodwa, yintoni na egqithiseleyo eniyenzayo? Abenzi benjenjalo na nababuthi berhafu?</verse>
			<verse number="48">Ngoko yibani ngabafezekileyo, njengokuba uYihlo osemazulwini efezekile.</verse>
		</chapter>
		<chapter number="6">
			<verse number="1">Lumkani, ubulungisa benu ningabenzeli ebusweni babantu, ngokunga ningabonwa ngabo; okanye, aninamvuzo kuYihlo osemazulwini.</verse>
			<verse number="2">Ngoko ke, xa sukuba uliza abantu, ungahlokomisi xilongo phambi kwakho, njengoko benza ngako abahanahanisi ezindlwini zesikhungu, nasezitratweni, ukuze bazukiswe ngabantu. Inene ndithi kuni, Bawufincile umvuzo wabo.</verse>
			<verse number="3">Ke wena, xa uthe wasisa, masingakwazi isandla sakho sokhohlo into esiyenzayo esokunene;</verse>
			<verse number="4">ukuze amalizo akho abe semfihlekweni, aze uYihlo obona emfihlekweni akubuyisele ekuhleni.</verse>
			<verse number="5">Naxa sukuba uthandaza, uze ungabi njengabahanahanisi; ngokuba bethanda ukuthandaza bemi ezindlwini zesikhungu nasezimbombeni zezitrato, ngokokuze babe nokubonwa ngabantu. Inene ndithi kuni, Bawufincile umvuzo wabo.</verse>
			<verse number="6">Ke wena, xa sukuba uthandaza, ngena egumbini lakho, uthi, uluvalile ucango lwakho, uthandaze kuYihlo osemfihlekweni; aze uYihlo obona emfihlekweni akubuyisele ekuhleni.</verse>
			<verse number="7">Nithandaza njalo ke, maningenzi milembelele ingeyanto, njengabeentlanga; kuba beba boviwa ngenxa yamazwi abo amaninzi.</verse>
			<verse number="8">Ngoko maningafani nabo; kuba ekwazi uYihlo enikusweleyo, ningekamceli.</verse>
			<verse number="9">Thandazani ngoko nina nenjenje: Bawo wethu osemazulwini, malingcwaliswe igama lakho.</verse>
			<verse number="10">Mabufike ubukumkani bakho. Makwenziwe ukuthanda kwakho nasemhlabeni, njengokuba kusenziwa emazulwini.</verse>
			<verse number="11">Siphe namhla isonka sethu semihla ngemihla.</verse>
			<verse number="12">Usixolele amatyala ethu, njengokuba nathi sibaxolela abanamatyala kuthi.</verse>
			<verse number="13">Ungasingenisi ekuhendweni, kodwa usihlangule ebubini. Kaloku ubukumkani bubobakho, namandla, nozuko, kuse emaphakadeni asemaphakadeni. Amen.</verse>
			<verse number="14">Kuba xa nithi nibaxolele abantu izigqitho zabo, uYihlo osemazulwini wonixolela nani.</verse>
			<verse number="15">Ukuba anibaxoleli abantu izigqitho zabo, noYihlo ke akayi kunixolela iziphoso zenu.</verse>
			<verse number="16">Xa sukuba ke nizila ukudla, maningabi njengabahanahanisi, bona bamatshekileyo; kuba babenza bubi ubuso babo, ukuze babonakale ebantwini ukuba bazilile. Inene ndithi kuni, Bawufincile umvuzo wabo.</verse>
			<verse number="17">Ke wena, xa uzila ukudla, yithambise intloko yakho, ubuhlambe ubuso bakho;</verse>
			<verse number="18">ukuze ungabonakali ebantwini ukuba uzilile, ubonakale kuYihlo osemfihlekweni; aze uYihlo obona emfihlekweni akubuyisele ekuhleni.</verse>
			<verse number="19">Musani ukuziqwebela ubutyebi emhlabeni, apho konakalisa inundu nomhlwa, nalapho amasela agqobhozayo ebe;</verse>
			<verse number="20">ziqwebeleni ke ubutyebi emazulwini, apho kungonakalisi nundu namhlwa, nalapho amasela angagqobhoziyo ebe.</verse>
			<verse number="21">Kuba apho bukhona ubutyebi benu, yoba lapho nentliziyo yenu.</verse>
			<verse number="22">Isibane somzimba liliso; xa sukuba iliso lakho ngoko lingenakumbi, umzimba wakho uphela wokhanyiseleka.</verse>
			<verse number="23">Kodwa xa sukuba iliso lakho likhohlakele, umzimba wakho uphela woba bubumnyama. Ukuba ngoko ukukhanya okukuwe kububumnyama, bungakanani na ubumnyama obo!</verse>
			<verse number="24">Akukho mntu unako ukukhonza nkosi mbini; kuba eya kuyithiya le, athande leya; athi mhlawumbi abambelele kule, ayidele leya; Aninako ukukhonza uThixo nobutyebi.</verse>
			<verse number="25">Ngenxa yoko ndithi kuni, Musani ukubuxhalela ubomi benu, nisithi nodla ntoni na; nosela ntoni na; kwanomzimba wenu, nisithi niya kwambatha ntoni na. Ubomi abungaphezulu na kuko ukudla, nomzimba awungaphezulu na kwinto yokwambatha?</verse>
			<verse number="26">Yondelani ezintakeni zasezulwini; ngokuba azihlwayeli, azivuni, azibutheli koovimba; ukanti uYihlo osemazulwini uyazondla. Anizigqithile ngokugqithileyo na?</verse>
			<verse number="27">Nguwuphi na ke kuni onokuthi ngokuxhala ongeze ebukhulwini bakhe ikubhite ibe nye?</verse>
			<verse number="28">Kanjalo yini na ukuba nixhalele into yokwambatha? Qondani ngeenyibiba zasendle, ukuhluma kwazo; azibulaleki, azisonti nokusonta;</verse>
			<verse number="29">Ke ndithi kuni, noSolomon kubo bonke ubunewunewu bakhe, wayengavathiswanga nanjenganye kuzo ezi.</verse>
			<verse number="30">Ukuba ke ingca, leyo isendle, ethi namhla ibekho, ize ngomso iphoswe eziko, wenjenjalo uThixo ukuyambathisa, akayi kunambathisa kakhulu ngakumbi na, bantundini balukholo luncinane?</verse>
			<verse number="31">Musani ukuxhala ngoko, nisithi, Sodla ntoni na? sosela ntoni na? okanye, Siya kwambatha ntoni na?</verse>
			<verse number="32">Kuba zonke ezo zinto zingxanyelwe ziintlanga; kuba uYihlo osemazulwini uyazi ukuba ezo zinto zonke ziyafuneka kuni.</verse>
			<verse number="33">Funani ke tanci ubukumkani bukaThixo nobulungisa bakhe, zaye zonke ezo zinto ziya kongezelelwa kuni.</verse>
			<verse number="34">Ngoko musani ukuxhalela ingomso; kuba ingomso liya kuxhalela okwalo. Buyanele imini leyo ububi bayo.</verse>
		</chapter>
		<chapter number="7">
			<verse number="1">Musani ukugweba, ukuze ningagwetywa.</verse>
			<verse number="2">Kuba ngogwebo enigweba ngalo, niya kugwetywa kwangalo nani; nangomlinganiselo enilinganisela ngawo, niya kulinganiselwa kwangawo nani.</verse>
			<verse number="3">Yini na ke ukuba usibone isibi esisesweni lomzalwana wakho, kanti wona umqadi okwelakho iliso akuwuqiqi?</verse>
			<verse number="4">Okanye ungáthini na ukuthi kumzalwana wakho, Yeka ndisikhuphe isibi esweni lakho; kanti nanku umqadi kwelakho iliso?</verse>
			<verse number="5">Mhanahanisindini, wukhuphe kuqala umqadi kwelakho iliso; wandule ukubona kakuhle ukusikhupha isibi eso esweni lomzalwana wakho.</verse>
			<verse number="6">Musani ukukunika izinja okungcwele, kanjalo ningaziphosi iiperile zenu phambi kweehagu, hleze zizinyathele ngamanqina azo, zijike ziniqwenge.</verse>
			<verse number="7">Celani, nophiwa; funani, nofumana; nkqonkqozani, novulelwa;</verse>
			<verse number="8">Kuba wonke umntu ocelayo, uyazuza; nalowo ufunayo, uyafumana; nalowo unkqonkqozayo uya kuvulelwa.</verse>
			<verse number="9">Nguwuphi na umntu kuni ongathi, ukuba unyana wakhe uthe wacela isonka, amnike ilitye?</verse>
			<verse number="10">Athi, ukuba uthe wacela intlanzi, amnike inyoka?</verse>
			<verse number="11">Ukuba ke ngoko nina, nikhohlakele nje, niyakwazi ukubapha abantwana benu izipho ezilungileyo, wobeka phi na yena uYihlo osemazulwini ukugqithisela ngokubapha okulungileyo abo bamcelayo?</verse>
			<verse number="12">Zonke izinto ngoko enisukuba ninga bangazenza abantu kuni, yenzani ezikwanjalo nani kubo; kuba oko kungumthetho nabaprofeti.</verse>
			<verse number="13">Ngenani ngesango elimxinwa; ngokuba libanzi isango, iphangalele nendlela, esa entshabalalweni, baninzi ke abangena ngalo.</verse>
			<verse number="14">Ngokuba limxinwa isango, icuthene nendlela, esa ebomini; bambalwa ke abalifumanayo.</verse>
			<verse number="15">Balumkeleni abaprofeti ababuxoki, abeza kuni ngezambatho zeegusha, ngaphakathi ke beziingcuka eziqwengayo.</verse>
			<verse number="16">Nobaqonda ngeziqhamo zabo. Ngaba abantu bakha iidiliya emithaneni enameva okanye amakhiwane enkunzaneni?</verse>
			<verse number="17">Ngokunjalo wonke umthi olungileyo uvelisa iziqhamo ezihle; ke wona umthi ongenguwo uvelisa iziqhamo ezibi,</verse>
			<verse number="18">umthi olungileyo awunakuvelisa ziqhamo zibi, nomthi ongenguwo awunakuvelisa ziqhamo zihle.</verse>
			<verse number="19">Wonke umthi ongavelisi ziqhamo zihle uyagawulwa, uphoswe emlilweni.</verse>
			<verse number="20">Ngoko ke nobaqonda ngeziqhamo zabo.</verse>
			<verse number="21">Asingabo bonke abathi kum, Nkosi, Nkosi, abaya kungena ebukumkanini bamazulu; kodwa ngulowo wenza ukuthanda kukaBawo osemazulwini.</verse>
			<verse number="22">Baninzi abaya kuthi kum ngaloo mini, Nkosi, Nkosi, sasingathe na egameni lakho? Sazikhupha na iidemon egameni lakho? Nenze egameni lakho imisebenzi emininzi ebalulekileyo?</verse>
			<verse number="23">Ndandule ndibaxelele, ndithi, Andizanga ndinazi; mkani kum, nina nenza okuchasene nomthetho.</verse>
			<verse number="24">Ngoko ke wonke umntu owevayo la mazwi am, awenze, uya kufaniswa nendoda eyingqondi, yona yayakhelayo elulwalweni indlu yayo.</verse>
			<verse number="25">Yehla imvula, yeza imilambo, yavuthuza imimoya, yagaleleka kuloo ndlu; ayawa, kuba ibisekelwe elulwalweni.</verse>
			<verse number="26">Nomntu wonke owevayo la mazwi am, angawenzi, uya kufaniswa nendoda esisiyatha, yona yayakhelayo entlabathini indlu yayo.</verse>
			<verse number="27">Yehla imvula, yeza imilambo, yavuthuza nemimoya, yagaleleka kuloo ndlu; yawa; saba sikhulu ukuwa kwayo.</verse>
			<verse number="28">Ke kaloku kwathi, xeshikweni uYesu ebewagqibile la mazwi, zakhwankqiswa izihlwele yimfundiso yakhe;</verse>
			<verse number="29">kuba ebebafundisa njengonegunya, engafundisi njengabo ababhali.</verse>
		</chapter>
		<chapter number="8">
			<verse number="1">Ke kaloku, akuhla entabeni apho, walandelwa ngabantu abaninzi.</verse>
			<verse number="2">Nanko kusiza oneqhenqa, waqubuda kuye, esithi, Nkosi, ukuba uyathanda, unako ukundihlambulula.</verse>
			<verse number="3">Wasolula isandla uYesu, wamchukumisa, esithi, Ndiyathanda; Hlambuluka. Lahlambuluka kwaoko iqhenqa lakhe.</verse>
			<verse number="4">Athi uYesu kuye, Lumka ungaxeleli bani; hamba uye kuzibonisa kumbingeleli, usondeze umnikelo awamisa wona uMoses, ube bubungqina kubo.</verse>
			<verse number="5">Ke kaloku, akubon' ukuba uYesu ungene eKapernahum, kweza kuye umthetheli-khulu, embongoza, esithi,</verse>
			<verse number="6">esithi, Nkosi, isicaka sam silele ekhaya, sinedumbe, sithuthunjelwa ngokunzulu.</verse>
			<verse number="7">Athi uYesu kuye, Ndoza ndisiphilise mna.</verse>
			<verse number="8">Waphendula umthetheli-khulu, wathi, Nkosi, andikulingene ukuba ude ungene phantsi kophahla lwam; thetha ilizwi lodwa, sophiliswa isicaka sam.</verse>
			<verse number="9">Kuba nam ndingumntu ophantsi kwegunya labanye, ndinamasoldati phantsi kwam; ndithi kweli, Yiya, liye; ndithi kweliya, Yiza, lize; nakumkhonzi wam, Yenza oku, akwenze.</verse>
			<verse number="10">Evile ke uYesu wamangaliswa, wathi kwabamlandelayo, Inene ndithi kuni, andifumananga lukholo lungaka nakwaSirayeli.</verse>
			<verse number="11">Ndithi ke kuni, baninzi abaya kuza bevela empumalanga nasentshonalanga, bangqengqe ndawonye noAbraham noIsake noYakobi ebukumkanini bamazulu.</verse>
			<verse number="12">Kodwa bona abantwana bobukumkani baya kukhutshelwa emnyameni ongaphandle; khona apho kuya kubakho ukulila nokutshixiza kwamazinyo.</verse>
			<verse number="13">Wathi uYesu kumthetheli-khulu, Hamba; makwenzeke kuwe njengoko ukholiwe. Saphiliswa kwangelo lixa isicaka sakhe.</verse>
			<verse number="14">Efikile uYesu kwaPetros, wabona umkhwekazi wakhe elele, egula ngumkhuhlane.</verse>
			<verse number="15">Wachukumisa isandla sakhe, yamyeka icesina, wavuka, wabalungiselela.</verse>
			<verse number="16">Kuthe ke kwakuhlwa, kwaziswa kuye into eninzi yabaphethwe ziidemon; wabakhupha oomoya abo ngelizwi, wabaphilisa bonke ababesifa;</verse>
			<verse number="17">ukuze kuzaliseke okwathethwayo ngoIsaya umprofeti, esithi, Yena ngokwakhe wabuthabatha ubulwelwe bethu, wazithwala izifo zethu.</verse>
			<verse number="18">Uthe ke uYesu, akubona abantu abaninzi bemphahlile, wathi makumkiwe kuyiwe ngaphesheya.</verse>
			<verse number="19">Kweza mbhali uthile, wathi kuye, Mfundisi, ndiya kukulandela apho ungaya khona.</verse>
			<verse number="20">Athi uYesu kuye, Iimpungutye zinemingxuma, neentaka zezulu zineendawo zokuhlala; yena uNyana woMntu akanayo nendawo angalalisa kuyo intloko.</verse>
			<verse number="21">Uthe ke omnye wabafundi bakhe kuye, Nkosi, ndivumele ndiye kungcwaba ubawo kuqala.</verse>
			<verse number="22">Wathi ke uYesu kuye, Ndilandele; bayeke abafileyo bangcwabe abafileyo babo.</verse>
			<verse number="23">Engenile ke emkhombeni, bamlandela abafundi bakhe.</verse>
			<verse number="24">Kwasuka kwabakho uqhwithela olukhulu elwandle, ngokokude umkhombe ugutyungelwe ngamaza; waye ke yena elele ubuthongo.</verse>
			<verse number="25">Beza abafundi bakhe bamvusa, besithi, Nkosi, sisindise, siyatshabalala.</verse>
			<verse number="26">Athi kubo, Yini na ukuba nibe ngamagwala, bantundini balukholo luncinane? Waza wavuka, wayikhalimela imimoya nolwandle; kwabakho ukuzola okukhulu.</verse>
			<verse number="27">Bamangaliswa ke abantu abo, besithi, Ngumntu mni na lo, le nto alulanyelwayo nayimimoya nalulwandle?</verse>
			<verse number="28">Kuthe akufika ngaphesheya, ezweni lamaGergasi, kwaqubisana naye abantu ababini abaphethwe ziidemon, bephuma emangcwabeni, belugcalagcala, kwada kwayinkohla ukuba kudlule umntu ngaloo ndlela.</verse>
			<verse number="29">Basuka bakhala besithi, Yintoni na enathi nawe, Yesu, Nyana kaThixo? Apha uze kusithuthumbisa na phambi kwelona xesha?</verse>
			<verse number="30">Bekukho ke mgama kubo ugxuba olukhulu lweehagu lusidla.</verse>
			<verse number="31">Zaye ke iidemon zimbongoza, zisithi, Ukuba uyasikhupha, sivumele siye kungena elugxubeni lweehagu olo.</verse>
			<verse number="32">Wathi kuwo, Hambani. Zithe ke zakuphuma, zaya kungena elugxubeni lweehagu; lwasuka lonke ugxuba lweehagu lwaphaphatheka, lwehla eweni, lwela elwandle; zatshabalala emanzini.</verse>
			<verse number="33">Bathe ke abo babezalusa basaba, baya ekhaya, babika into yonke, kwanendawo yababephethwe ziidemon.</verse>
			<verse number="34">Wasuka wonke umzi waphuma, waya kumkhawulela uYesu; bathi bakumbona, bambongoza ukuba emke emideni yabo.</verse>
		</chapter>
		<chapter number="9">
			<verse number="1">Engenile ke emkhombeni, wawela, weza kowabo.</verse>
			<verse number="2">Ke kaloku bazisa kuye umntu onedumbe, elele elukhukweni. uYesu, elubona ukholo lwabo, wathi konedumbe; Nyana, yomelela; zixolelwe izono zakho.</verse>
			<verse number="3">Kwabonakala kukho abathile bakubachazi-mthetho phakathi kwabo, besithi, Lo uyanyelisa;</verse>
			<verse number="4">uYesu, ezibona iingcingane zabo, wathi, Yini na ukuba nicinge izinto ezimbi ezintliziyweni zenu?</verse>
			<verse number="5">Kuba kukuphi na okulula ngakumbi, ukuthi, Zixolelwe izono zakho; nokuthi, Vuka, uhambe?</verse>
			<verse number="6">Kodwa ukuze nazi ukuba unalo igunya uNyana woMntu lokuxolela izono emhlabeni apha (selesithi konedumbe), Vuka, uthabathe ukhuko lwakho, uye endlwini yakho.</verse>
			<verse number="7">Wavuka ke, wemka waya endlwini yakhe.</verse>
			<verse number="8">Zikubonile ke oko izihlwele, zamangaliswa, zamzukisa uThixo, obanike abantu igunya elingaka.</verse>
			<verse number="9">Edlula apho, uYesu wabona umntu ehleli endaweni yerhafu, okuthiwa nguMateyu, athi kuye, Ndilandele. Wesuka ke, wamlandela.</verse>
			<verse number="10">Kwathi, akubon' ukuba uhleli ngasesithebeni endlwini, kwabonakala into eninzi yababuthi berhafu naboni, yeza yahlala ndawonye noYesu nabafundi bakhe.</verse>
			<verse number="11">Bakukubona oko abaFarisi, bathi kubafundi bakhe, Kungani na ukuba umfundisi wenu adle nababuthi berhafu naboni?</verse>
			<verse number="12">Evile ke uYesu, wathi kubo, Akufuneki gqirha kwabaphilileyo, lifuneka kwabafayo.</verse>
			<verse number="13">Khaniye nifunde ukuba kukuthini na ukuthi, Ndithanda inceba, andithandi mbingelelo; kuba andize kubiza malungisa, ndize kubiza aboni ukuba baguquke.</verse>
			<verse number="14">Beza kuye abafundi bakaYohane, besithi, Kungani na ukuba sizile ukudla kaninzi, thina nabaFarisi, kanti bona abafundi bakho abakuzili?</verse>
			<verse number="15">Wathi uYesu kubo, Banako yini na abegumbi lomtshakazi ukukhedama, lo gama umyeni asenabo? Kodwa kuya kufika mihla awothi asuswe kubo umyeni, bandule ke ukuzila.</verse>
			<verse number="16">Akukho ke ubeka isiziba somchako omtsha engutyeni endala; kuba eso sifakiweyo siyakrazula engutyeni, sibe sibi ngokunye isikroba.</verse>
			<verse number="17">Kanjalo ayithiwa iwayini entsha ezintsubeni ezindala; kwenjiwe njalo, zingagqabhuka iintsuba, iphalale iwayini, zitshabalale neentsuba; yona iwayini entsha ithiwa ezintsubeni ezintsha, zigcinakale ezo nto zombini.</verse>
			<verse number="18">Esathetha ezi zinto kubo, nanko kusiza umphathi, waqubuda kuye, esithi, Intombi yam ibhubhe ngoku; yiza ubeke isandla sakho phezu kwayo, yophila.</verse>
			<verse number="19">Wesuka uYesu wamlandela, kwanabafundi bakhe.</verse>
			<verse number="20">Nanko kusiza ntokazi ithile, eyayinethombo legazi iminyaka elishumi elinamibini; yafika ngasemva yachukumisa umqukumbelo wengubo yakhe;</verse>
			<verse number="21">kuba ibisithi ngaphakathi kwayo, Ukuba ndithe ndachukumisa ingubo yakhe nje kodwa, ndophiliswa.</verse>
			<verse number="22">Wajika uYesu, wayibona, wathi, Ntombi yam, yomelela; ukholo lwakho lukusindisile. Yaphiliswa umfazi kwangelo lixa.</verse>
			<verse number="23">Uthe akufika uYesu endlwini yomphathi, wazibona iingwali nabantu abaninzi bephithizela;</verse>
			<verse number="24">Athi kubo, Khwelelani; kuba intombazana ayifile, ilele. Basuka bamwa ngentsini.</verse>
			<verse number="25">Uthe ke bakukhutshelwa phandle abantu, wangena, wayibamba ngesandla, yaza yavuka intombazana leyo.</verse>
			<verse number="26">Lwaza lwaphuma udumo lwale nto, lwaya kuwo wonke loo mhlaba.</verse>
			<verse number="27">Kuthe ke akuba edlula apho uYesu, walandelwa ziimfama ezimbini, zidanduluka, zisithi, Senzele inceba, nyana kaDavide.</verse>
			<verse number="28">Zithe, akungena endlwini, zeza kufika kuye iimfama, athi kuzo uYesu, Niyakholwa na ukuba ndinako ukukwenza oko? Bathi kuye, Ewe, Nkosi.</verse>
			<verse number="29">Wandula ukuwachukumisa amehlo azo, esithi, Ngokokholo lwenu makwenzeke kuni.</verse>
			<verse number="30">Aqabuka amehlo abo; Waza uYesu waziyala kalukhuni, esithi, Lumkani ingaziwa mntu le nto.</verse>
			<verse number="31">Kodwa zona zaphuma, zalubhengeza udumo lwakhe kuwo wonke loo mmandla.</verse>
			<verse number="32">Ke kaloku zakubon' ukuba ziyaphuma, kwabonakala kuziswa kuye umntu osisidenge, ophethwe yidemon.</verse>
			<verse number="33">Yakukhutshelwa ke indimoni, sathetha isisidenge, zamangaliswa izihlwele, zathi, Ayizanga ibonwe into enjalo kwaSirayeli.</verse>
			<verse number="34">Kodwa bona abaFarisi bathi, Ukhupha iindimoni ngomphathi weendimoni.</verse>
			<verse number="35">Waye uYesu eyihamba yonke imizi nemizana, efundisa ezindlwini zabo zesikhungu, eshumayela iindaba ezilungileyo zobukumkani, ephilisa izifo zonke nezikhuhlane zonke ebantwini.</verse>
			<verse number="36">Uthe ke, akuzibona izihlwele, wasikwa yimfesane zizo, ngokuba zibe zityhafile, zichithakele ngokwezimvu ezingenamalusi.</verse>
			<verse number="37">Aze athi kubafundi bakhe, Ukuvuna okunene kuninzi, kodwa bona abasebenzi bambalwa.</verse>
			<verse number="38">Khungani ngoko eNkosini yokuvuna, ikhuphe abasebenzi, baye ekuvuneni kwayo.</verse>
		</chapter>
		<chapter number="10">
			<verse number="1">Waza wababizela kuye abafundi bakhe abalishumi elinababini, wabanika igunya koomoya abangcolileyo, ukuze babakhuphe, nelokuphilisa izifo nezikhuhlane zonke.</verse>
			<verse number="2">Ngawo la ke amagama abapostile abalishumi elinababini; Owokuqala ibinguSimon ekuthiwa nguPetros, noAndreya umzalwana wakhe; uYakobi kaZebhedi, noYohane umzalwana wakhe;</verse>
			<verse number="3">uFilipu noBhartolomeyu; uTomas, noMateyu, umbuthi werhafu; uYakobi ka-Alifeyu, noLebheyu, ogama limbi linguTadeyu;</verse>
			<verse number="4">uSimon umKanan noYuda Sikariyoti, lowo wamngcatshayo.</verse>
			<verse number="5">Aba balishumi elinababini wabathuma uYesu, ebawisela umthetho, esithi, Ze ningasingi endleleni yeentlanga, ningangeni nasemzini wamaSamariya;</verse>
			<verse number="6">Kodwa yiyani kanye kwizimvu ezilahlekileyo zendlu kaSirayeli.</verse>
			<verse number="7">Ekubeni nihamba, vakalisani, nithi, Ubukumkani bamazulu busondele.</verse>
			<verse number="8">Philisani imilwelwe, hlambululani abaneqhenqa, vusani abafileyo, khuphani iidemon; namkele ngesisa, yiphani ngesisa.</verse>
			<verse number="9">Ningaphathi golide nasilivere nalubhedu emibhinqweni yenu;</verse>
			<verse number="10">nangxowa yandlela, nangubo zangaphantsi ngambini, nambadada, namsimelelo; kuba umsebenzi ufanelwe kukudla kwakhe.</verse>
			<verse number="11">Emzini ke enithe nangena kuwo, nokuba kusemzaneni, ize nibuzise ukuba ngubani na kuwo ofanelekileyo; hlalani khona apho nide nimke khona.</verse>
			<verse number="12">Xa ningena endlwini, ze nibabulise.</verse>
			<verse number="13">Ukuba ke ifanelekile indlu leyo, malube phezu kwayo uxolo lwenu; ukuba ayifanelekile, uxolo lwenu malubuyele kwakuni.</verse>
			<verse number="14">Nothe akawamkela, akaweva amazwi enu, nakuphuma kuloo ndlu nakuloo mzi, vuthululani uthuli lweenyawo zenu.</verse>
			<verse number="15">Inene ndithi kuni, Koba nokunyamezeleka okomhlaba waseSodom nowaseGomora ngomhla womgwebo, kunokwaloo mzi.</verse>
			<verse number="16">Niyabona, mna ndinithuma njengezimvu phakathi kweengcuka; ngoko yibani nobulumko njengeenyoka, nibe njengamahobe ukungabi nabuqhinga.</verse>
			<verse number="17">Balumkeleni ke abantu; kuba baya kuninikela ezintlanganisweni zamatyala, banityakatye ezindlwini zabo zesikhungu;</verse>
			<verse number="18">niya kusiwa phambi kweerhuluneli nookumkani ngenxa yam, ze kube bubungqina kubo, nakuzo iintlanga.</verse>
			<verse number="19">Xa sukuba ke beninikela, ize ningaxhaleli ukuba nothetha ngakuphi na, nokuba nothetha ntoni na, kuba niya kuyinikwa ngelo lixa into nothetha ngayo.</verse>
			<verse number="20">Kaloku asinini abathethayo, nguMoya kaYihlo othethayo ngaphakathi kwenu.</verse>
			<verse number="21">Ke kaloku umzalwana uya kunikela umzalwana ekufeni, aze uyise anikele umntwana, bathi nabantwana bavukelane nabazali, bababulalise;</verse>
			<verse number="22">niya kuthiywa ngabantu bonke ngenxa yegama lam; ke onyamezelayo kwada kwaba kwasekupheleni, uya kusindiswa yena.</verse>
			<verse number="23">Xa sukuba ke benitshutshisa kuloo mzi, sabelani kuwumbi; kuba inene ndithi kuni, Aniyi kukha niyigqibe imizi yakwaSirayeli, engekafiki uNyana woMntu.</verse>
			<verse number="24">Akukho mfundi mkhulu kunomfundisi wakhe, akukho mkhonzi mkhulu kunenkosi yakhe.</verse>
			<verse number="25">Kumanele umfundi ukuba abe njengomfundisi wakhe, nomkhonzi ukuba abe njengenkosi yakhe. Ukuba umninindlu bambize ngoBhelezebhule, akukhona bobabiza ngaye yini na abo bendlu yakhe?</verse>
			<verse number="26">Musani ukuboyika ngoko; kuba akukho nto igqunyiweyo ingasayi kutyhilwa; nefihlakeleyo, engasayi kwaziwa.</verse>
			<verse number="27">Oko ndikuthetha kuni emnyameni, kuthetheni ekukhanyeni; noko nikuvayo endlebeni, kuxeleni phezu kwezindlu.</verse>
			<verse number="28">Ningaboyiki abo babulala umzimba, kodwa bengenako ukuwubulala wona umphefumlo; yoyikani kanye lowo unako ukutshabalalisa umphefumlo kwanomzimba esihogweni somlilo.</verse>
			<verse number="29">Abathengiswa ngepeni na oongqatyana ababini? yaye akuyi kuwa namnye kuzo emhlabeni ngaphandle koYihlo.</verse>
			<verse number="30">Kwaneenwele ezi zentloko yenu zibaliwe zonke.</verse>
			<verse number="31">Musani ukoyika ngoko; nibagqithile oongqatyana abaninzi nina.</verse>
			<verse number="32">Wonke umntu ngoko oya kundivuma phambi kwabantu, ndiya kumvuma nam phambi koBawo osemazulwini.</verse>
			<verse number="33">Osukuba ke eya kundikhanyela phambi kwabantu, ndiya kumkhanyela nam phambi koBawo osemazulwini.</verse>
			<verse number="34">Ningabi ndize kungenisa uxolo emhlabeni; ndize kungenisa luxolo, ndize kungenisa ikrele.</verse>
			<verse number="35">Kuba ndize kubambanisa umntu noyise, intombi nonina, umolokazana noninazala.</verse>
			<verse number="36">Zaye iintshaba zomntu ziya kuba ngabendlu yakhe.</verse>
			<verse number="37">Lowo uthanda uyise nokuba ngunina kunam, akandifanele mna; nalowo uthanda unyana wakhe nokuba yintombi yakhe kunam, akandifanele mna.</verse>
			<verse number="38">Nongawuthabathiyo umnqamlezo wakhe, alandele emva kwam, akandifanele mna.</verse>
			<verse number="39">Lowo uwufumeneyo umphefumlo wakhe, wolahlekwa nguwo; nalowo uwulahlileyo umphefumlo wakhe ngenxa yam, uya kuwufumana.</verse>
			<verse number="40">Lowo wamkela nina, wamkela mna; nalowo wamkela mna, wamkela owandithumayo.</verse>
			<verse number="41">Lowo wamkela umprofeti egameni lomprofeti, uya kwamkela umvuzo womshumayeli; nothe wamkela ilungisa ngokuba lililungisa, uya kwamkela umvuzo welungisa.</verse>
			<verse number="42">Nothe waseza noko amnye waba bangabona bancinane indebe yodwa yamanzi abandayo egameni lomfundi, inene ndithi kuni, akayi kukha alahlekelwe ngumvuzo wakhe.</verse>
		</chapter>
		<chapter number="11">
			<verse number="1">Kwathi, xeshikweni uYesu ebegqibile ukubamisela abafundi bakhe abalishumi elinababini, wesuka apho waya kufundisa nokushumayela emizini yabo.</verse>
			<verse number="2">Ke kaloku uYohane, eyive esentolongweni imisebenzi kaKristu, wesusa bababini kubafundi bakhe,</verse>
			<verse number="3">Athi kuye, Wena ungulowo uzayo na, silinde omnye, sini na?</verse>
			<verse number="4">Waphendula uYesu wathi kuwo, Hambani niye kumbikela uYohane izinto enizivayo nenizibonileyo;</verse>
			<verse number="5">Iimfama zibuya zibone, neziqhwala ziyahamba, abaneqhenqa bayahlanjululwa, nezithulu ziyeva, abafileyo bayavuswa, namahlwempu ayazishunyayezwa iindaba ezilungileyo.</verse>
			<verse number="6">Unoyolo othe akakhutyekiswa ndim.</verse>
			<verse number="7">Bakubon' ukuba bayemka abo, waqala uYesu wathi kwizihlwele ngaye uYohane, Naye niphuma nisiya kubona ntoni na entlango? Yayiyingcongolo na, izanyazanyiswa ngumoya?</verse>
			<verse number="8">Naye niphume naya kubona ntoni na kodwa? Yabe ingumntu ovethe iingubo ezitofotofo na? Yabonani, abo banxiba iingubo ezitofotofo basezindlwini zookumkani.</verse>
			<verse number="9">Naye niphume naya kubona ntoni na kodwa? Umprofeti? Ewe, ndithi kuni, nangaphezu komprofeti.</verse>
			<verse number="10">Kuba lo ngulowo kubhaliweyo ngaye, kwathiwa, Yabona, mna ndiyasithuma isithunywa sam ngaphambi kobuso bakho, Esiya kuyilungisa indlela yakho phambi kwakho.</verse>
			<verse number="11">Inene ndithi kuni, Phakathi kwabo bazelweyo ngabafazi, akuvelanga mkhulu kunoYohane umbhaptizi; kanti ke nomncinane kwabanye ebukumkanini bamazulu mkhulu kunaye.</verse>
			<verse number="12">Kususela kwimihla kaYohane umbhaptizi, kude kube ngoku, ubukumkani bezulu buyagonyamelwa, bathi abagonyamelayo babuthimbe.</verse>
			<verse number="13">Kuba bonke abaprofeti nomthetho baprofeta kwada kwakho uYohane.</verse>
			<verse number="14">Ukuba niyavuma ukukwamkela oko, yena nguEliya, lo bekuthiwa uza kufika.</verse>
			<verse number="15">Lowo uneendlebe zokuva makeve.</verse>
			<verse number="16">Ke kaloku ndiya kusifanisa nantoni na esi sizukulwana? Bufana nabantwana abahleli kwiindawo zembutho, bebiza amadlelane abo;</verse>
			<verse number="17">Sisithi, Sanigwalela, naza anangqungqa; senze isijwili kuni, anambambazela nina.</verse>
			<verse number="18">Kuba uYohane weza engadli, engaseli, basuka bathi, Unedemon.</verse>
			<verse number="19">uNyana woMntu yena weza esidla, esela, basuka bathi, Khanibone umntu olidla-kudla, olisela-wayini, umhlobo wababuthi berhafu naboni. Ke ubulumko bugwetyelwe kokuphuma ebantwaneni babo.</verse>
			<verse number="20">Waza waqala ukuyidubula loo mizi yayenzeke kuyo inkoliso yemisebenzi yakhe yamandla, ngokuba ingaguqukanga;</verse>
			<verse number="21">Yeha, wena Korazin! Yeha, wena Bhetesayida! Ngokuba imisebenzi yamandla eyenzeke kuni, ukuba yayenzeke eTire naseTsidon, ingeyaguqukayo kwakudala loo mizi ngeengubo ezirhwexayo naseluthuthwini.</verse>
			<verse number="22">Ke ndithi kuni, Kuya kuba nokunyamezeleka kwiTire nakwiTsidon ngomhla womgwebo kunani.</verse>
			<verse number="23">Nawe Kapernahum, uphakanyiselweyo ezulwini, uya kuphoselwa phantsi kwelabafileyo; ngokuba imisebenzi yamandla eyenzeke kuwe, ukuba yayenzeke eSodom, inge ihleli kwada kwaba namhla.</verse>
			<verse number="24">Ke ndithi kuni, Kuya kuba nokunyamezeleka okomhlaba waseSodom ngomhla womgwebo kunawe.</verse>
			<verse number="25">Ngelo xesha waphendula uYesu wathi, Ndiyabulela kuwe, Bawo, Nkosi yezulu nomhlaba, ngokuba ezi zinto wazifihlayo kwizilumko nakwiingqondi, wazityhilela iintsana;</verse>
			<verse number="26">ewe, Bawo, ngokuba kwakholeka phambi kwakho ukuba kube njalo.</verse>
			<verse number="27">Zonke izinto zinikelwe kum nguBawo; kanjalo akukho umaziyo uNyana, nguYise yedwa; kanjalo akukho umaziyo uYise, kuphela nguNyana, nalowo asukuba uNyana ethanda ukumtyhilela.</verse>
			<verse number="28">Yizani kum nonke nina nibulalekayo, nisindwayo ngumthwalo, ndoninika ukuphumla.</verse>
			<verse number="29">Thabathani idyokhwe yam niyithwale, nifunde kum; ngokuba ndinobulali, ndithobekile ngentliziyo; noyifumanela ukuphumla imiphefumlo yenu.</verse>
			<verse number="30">Kuba idyokhwe yam imnandi, nomthwalo wam ulula.</verse>
		</chapter>
		<chapter number="12">
			<verse number="1">Ngelo xesha uYesu wacanda emasimini ngesabatha; Baye ke belambile abafundi bakhe, baqala ukukha izikhwebu, badla.</verse>
			<verse number="2">Bakukubona oko abaFarasi, bathi kuye: “Khangela, abafundi bakho benza oko kungavumelekileyo ukwenziwa ngesabatha.</verse>
			<verse number="3">Wathi kubo, Aniyilesanga na into awayenzayo uDavide, xa walambayo, yena nabo babenaye;</verse>
			<verse number="4">okokuba wangena endlwini kaThixo, wazidla izonka ezibekwa phambi koThixo, ekube kungavumelekile ukuba azidle yena, kwanabo babenaye, kuvumelekele ababingeleli bodwa?</verse>
			<verse number="5">Anilesanga na emthethweni, ukuba ngesabatha ababingeleli etempileni bayayingcolisa isabatha, bangazeki tyala noko?</verse>
			<verse number="6">Ndithi ke kuni, omkhulu kunayo itempile ukho apha.</verse>
			<verse number="7">Ukuba ke nibe nikwazile ukuba kuthini na ukuthi, Ndithanda inceba, andithandi mbingelelo, ninge ningabagwebanga abangenatyala.</verse>
			<verse number="8">Kuba uNyana woMntu lo uyiNkosi yayo nesabatha.</verse>
			<verse number="9">Esukile ke apho, waya kungena endlwini yabo yesikhungu.</verse>
			<verse number="10">Kwabonakala kukho umntu owome isandla; Baye ke bembuza besithi, Kuvumelekile na ukuphilisa ngesabatha? ukuze bammangalele.</verse>
			<verse number="11">Wathi kubo, Nguwuphi na umntu kuni ongathi, enegusha enye, yaza ukuba yeyela emhadini ngesabatha, angayibambi ayirhole?</verse>
			<verse number="12">Ubeke phi na ke umntu ukuyigqitha imvu? Ngoko ke kuvumelekile ukwenza okulungileyo ngesabatha.</verse>
			<verse number="13">Athi kuloo mntu, Solule isandla sakho. Wasolula; yabuya yaphila, ifana neyawo.</verse>
			<verse number="14">Baza baphuma abaFarisi benza ibhunga ngaye lokuba bamtshabalalise.</verse>
			<verse number="15">Uthe ke uYesu, ekwazi oko, wemka, apho; walandelwa ngabantu abaninzi; wabaphilisa bonke.</verse>
			<verse number="16">Wabakhalimela ukuba bangamtyhili;</verse>
			<verse number="17">ukuze kuzaliseke okwathethwayo ngoIsaya umprofeti, esithi,</verse>
			<verse number="18">Mboneni ke umkhonzi wam endimnyulileyo; intanda yam okholisiweyo yiyo umphefumlo wam; ndiya kumbeka uMoya wam phezu kwakhe, waye eya kuzibikela iintlanga umgwebo.</verse>
			<verse number="19">Akayi kuphika, akayi kunkqangaza; Akukho bani uya kuliva ilizwi lakhe ezitratweni.</verse>
			<verse number="20">Ingcongolo etyumkileyo akayi kuyaphula, nomsonto oqhumayo akayi kuwucima, ade awuphumelelisele ekoyiseni umgwebo;</verse>
			<verse number="21">Kaloku ziya kuthembela egameni lakhe iintlanga.</verse>
			<verse number="22">Kwaza kwaziswa kuye umntu ophethwe yidemon, eyimfama, esisidenge;</verse>
			<verse number="23">Yamangaliswa isihlwele sonke, sathi, Lo asinguye na unyana kaDavide?</verse>
			<verse number="24">Bakuva ke oko abaFarasi, bathi: “Lo yena akazikhuphi iidemon, kuphela ngoBhelezebhule umphathi weendimoni.</verse>
			<verse number="25">Uthe ke uYesu, ezazi iingcingane zabo, wathi kubo, Ubukumkani bonke obahlulelene bodwa buyaphanza; nomzi wonke nendlu yonke eyahlulelene yodwa ayiyi kuma.</verse>
			<verse number="26">Ukuba ke uSathana ukhupha uSathana, wahlulelene yedwa; bothini na ngoko ukuma ubukumkani bakhe?</verse>
			<verse number="27">Ukuba mna ndizikhupha iidemon ngoBhelezebhule, bazikhupha ngabani na onyana benu? ngenxa yoko baya kuba ngabagwebi benu bona.</verse>
			<verse number="28">Kodwa ukuba ndizikhupha iidemon ngoMoya kaThixo mna, ngoko bunifikele kanti ubukumkani bukaThixo.</verse>
			<verse number="29">Angathini na umntu ukuba nako ukungena endlwini yegorha elo, ayiphange impahla yalo, ukuba akathanga tanci alibophe igorha elo? andule ke ukuyiphanga indlu yakhe.</verse>
			<verse number="30">Lowo ungengakum, uchasene nam; nalowo ungandibuthisiyo, uyachithachitha.</verse>
			<verse number="31">Ngenxa yoko ndithi kuni, Konke ukona nokunyelisa bokuxolelwa abantu; kodwa kona ukunyelisa uMoya oyiNgcwele abasayi kukuxolelwa abantu.</verse>
			<verse number="32">Nothe wathetha ilizwi elichasene noNyana woMntu uya kuxolelwa; kodwa othe wathetha elichasene noMoya oyiNgcwele, akasayi kuxolelwa yena, nakweli phakade, nakwelo lizayo.</verse>
			<verse number="33">Wenzani umthi ube mhle, nesiqhamo sawo sibe sihle; okanye niwenze mbi umthi, nesiqhamo sawo sibe sibi; ngokuba umthi waziwa ngesiqhamo sawo.</verse>
			<verse number="34">Nzalandini yamarhamba, ningathini na ukuba nako ukuthetha izinto ezilungileyo, nikhohlakele nje? kuba umlomo uthetha ngokuphuphuma kwentliziyo.</verse>
			<verse number="35">Umntu olungileyo, ebuncwaneni obulungileyo bentliziyo yakhe, ukhupha izinto ezilungileyo; nomntu okhohlakeleyo, ebuncwaneni obukhohlakeleyo, ukhupha izinto ezikhohlakeleyo.</verse>
			<verse number="36">Ndithi ke kuni, Onke amazwi angewani abathe bawathetha abantu, baya kuphendula ngawo ngomhla womgwebo;</verse>
			<verse number="37">kuba ngawo amazwi akho uya kugwetyelwa, nangawo amazwi akho uya kugwetywa.</verse>
			<verse number="38">Baphendula ke abathile bakubabhali nabaFarisi, besithi, Mfundisi, sifuna ukubona umqondiso.</verse>
			<verse number="39">Waphendula ke wathi kubo, Isizukulwana esingendawo, esikrexezayo, singxamele umqondiso; kwaye asiyi kunikwa mqondiso, ingenguwo umqondiso kaYona umprofeti.</verse>
			<verse number="40">Kuba, njengokuba uYona ebemini ntathu nabusuku buthathu esiswini sentlanzi enkulu; kwangokunjalo uNyana woMntu woba mini ntathu nabusuku buthathu embilinini womhlaba.</verse>
			<verse number="41">Amadoda aseNiniva aya kusuka eme ngomgwebo nesi sizukulwana, asigwebe; ngokuba aguquka wona ngomemezo lukaYona; ukanti ke omkhulu kunoYona nanku apha.</verse>
			<verse number="42">Ukumkanikazi waseZantsi uya kusuka eme ngomgwebo nesi sizukulwana, asigwebe; ngokuba wavela eziphelweni zomhlaba, esiza kuva ubulumko bukaSolomon; ukanti ke omkhulu kunoSolomon nanku apha.</verse>
			<verse number="43">Xa umoya ongcolileyo uthe waphuma emntwini, ucanda ezindaweni ezingenamanzi, ufuna ukuphumla, ungakufumani.</verse>
			<verse number="44">Uze uthi, Ndiya kubuyela kwasendlwini yam endaphuma kuyo; uthi ke wakufika uyifumane ize, itshayelwe, ivathisiwe.</verse>
			<verse number="45">Wandule ke ukuya uthabathe uze nabanye oomoya, abasixhenxe abakhohlakeleyo kunawo, bangene beme khona; lize ikamva laloo mntu libe libi kunesiqaleko sakhe. Kuya kuba njalo nakwesi sizukulwana singendawo.</verse>
			<verse number="46">Esathetha neendimbane ezo, kwathi thaphu unina nabazalwana bakhe, bema ngaphandle, befuna ukuthetha naye.</verse>
			<verse number="47">Wathi ke othile kuye, Nanku unyoko nabazalwana bakho, bemi ngaphandle, befuna ukuthetha nawe.</verse>
			<verse number="48">Uphendule ke wathi kulowo ubemxelele, Ngubani na uma? Ngoobani bona abazalwana bam?</verse>
			<verse number="49">Wasolula isandla sakhe kubafundi bakhe, wathi, Nanku uma nabazalwana bam.</verse>
			<verse number="50">Kuba othe wakwenza ukuthanda kukaBawo osemazulwini, nguye lowo ongumntakwethu, nodade wethu, noma.</verse>
		</chapter>
		<chapter number="13">
			<verse number="1">Kwangaloo mini waphuma uYesu endlwini, waya wahlala ngaselwandle.</verse>
			<verse number="2">Kwahlanganisana kuye abantu abaninzi, wada yena wangena emkhombeni, wahlala phantsi; yaye yonke indimbane yema elunxwemeni.</verse>
			<verse number="3">Wathetha kubo iindawo ezininzi ngemizekeliso, esithi, Yabonani, umhlwayeli waphuma waya kuhlwayela.</verse>
			<verse number="4">Ekuhlwayeleni kwakhe, inxalenye yembewu yawa ngasendleleni, zeza iintaka zayidla zayigqiba.</verse>
			<verse number="5">Embi yawa ezindaweni ezilulwalwa, apho ibingenamhlaba mninzi;</verse>
			<verse number="6">Zathi ke lakuphuma ilanga zagqatswa; zaza ngenxa yokuba zingenangcambu zoma kwaphela.</verse>
			<verse number="7">Embi yawa emithaneni enameva; imithana enameva yakhula, yayiminxa.</verse>
			<verse number="8">Enye yawa kuwo wona umhlaba olungileyo, yavelisa isiqhamo, enye ikhulu, enye amashumi amathandathu, nenye amashumi amathathu.</verse>
			<verse number="9">Lowo uneendlebe zokuva makeve.</verse>
			<verse number="10">Beza abafundi bathi kuye, Kungani na ukuba uthethe kubo ngemizekeliso?</verse>
			<verse number="11">Waphendula ke wathi kubo, Kungokuba nikuphiwe nina ukuzazi iimfihlelo zobukumkani bamazulu, babe ke bona bengakuphiwanga.</verse>
			<verse number="12">Kuba osukuba enako, yena uya kuphiwa, aze abe nako ngokugqithiseleyo; kodwa osukuba engenako, uya kuhluthwa kwanoko anako.</verse>
			<verse number="13">Ngoko ke ndithetha nabo ngemizekeliso, kuba bona ababoni; besiva nje abeva, bengaqondi noko.</verse>
			<verse number="14">Sizaliseka kubo ke isiprofeto sikaIsaya esithi, Ukuva niya kuva, ningaqondi; nokubona niya kubona, ningaqiqi;</verse>
			<verse number="15">Kuba intliziyo yaba bantu ithe fithi kukutyeba, Beva ngeendlebe ezithe nkqi, Bayawacima namehlo abo; hleze babone ngamehlo, beve ngeendlebe, baqonde ngentliziyo, bajike, ndibaphilise.</verse>
			<verse number="16">Kodwa anethamsanqa amehlo enu, ngokuba ebona; neendlebe zenu, ngokuba zisiva.</verse>
			<verse number="17">Kuba ndithi kuni, Inene, baninzi abaprofeti nabantu abangamalungisa, abanqwenelayo ukuzibona izinto enizibonayo abazibona; nokuva izinto enizivayo, anaziva.</verse>
			<verse number="18">Nina ngoko wuveni umzekeliso womhlwayeli:</verse>
			<verse number="19">akubon' ukuba ubani uyaliva ilizwi lobukumkani, engaliqondi, uyafika ongendawo, akuhluthe okuhlwayelwe entliziyweni yakhe; Nguye lo owahlwayelwa ngasendleleni;</verse>
			<verse number="20">Lowo ke uhlwayelwe ezindaweni ezilulwalwa, ngulo ulivayo ilizwi, alamkele kwaoko ngovuyo;</verse>
			<verse number="21">abe ke engenangcambu ngaphakathi kwakhe, eme umzuzwana kodwa; uthi ke kwakuhla imbandezelo nokuba yintshutshiso ngenxa yelizwi, akhutyekiswe kwaoko.</verse>
			<verse number="22">Lowo uhlwayelwe emithaneni enameva, ngulo ulivayo ilizwi; Lithe ke ixhala leli phakade, nokulukuhla kobutyebi, kuliminxe ilizwi, lisuke lingabi nasiqhamo.</verse>
			<verse number="23">Lowo ke uhlwayelwe kuwo umhlaba omhle, ngulo ulivayo ilizwi aliqonde; luxakatha isiqhamo, omnye lixakathe ikhulu, omnye amashumi amathandathu, nomnye amashumi amathathu.</verse>
			<verse number="24">Wababekela omnye umzekeliso, esithi, Ubukumkani bamazulu bufanekiswa nomntu owahlwayela imbewu entle entsimini yakhe.</verse>
			<verse number="25">Kuthe ke, xa baleleyo abantu, lwafika utshaba lwakhe, lwahlwayela umdiza phakathi kwengqolowa, lwemka.</verse>
			<verse number="26">Ithe ke yakudubula, yakuba neenkozo, wandula ukubonakala nomdiza.</verse>
			<verse number="27">Bezile ke abakhonzi bomninindlu, bathi kuye, Nkosi, ubungahlwayelanga imbewu entle yini na entsimini yakho? luvela phi na ke umdiza?</verse>
			<verse number="28">Wathi kubo, Ngumntu olutshaba owenze le nto. Bathi abakhonzi kuye, Uyathanda na ke ukuba siye siwubuthe?</verse>
			<verse number="29">Uthe ke yena, Hayi; hleze nithi, xa niwubuthayo umdiza, nincothule nengqolowa kunye nawo.</verse>
			<verse number="30">Yekani kukhule ndawonye kokubini, kude kube sekuvuneni; ngexa ke lokuvuna ndothi kubavuni, Buthani kuqala umdiza, niwubophe ube zizithungu, utshiswe, kodwa yona ingqolowa yihlanganiseleni kuvimba wam.</verse>
			<verse number="31">Wababekela omnye umzekeliso, esithi, Ubukumkani bamazulu bufana nokhozo lwemostade, awaluthabathayo umntu, waluhlwayela entsimini yakhe.</verse>
			<verse number="32">Olona luncinane kuzo zonke iimbewu; kodwa xa luthe lwahluma, luyayidlula imifuno ngobukhulu, lube ngumthi, ngokokude iintaka zezulu zize zihlale emasebeni awo.</verse>
			<verse number="33">Wathetha omnye umzekeliso kubo; Ubukumkani bamazulu bufana negwele, awalithabathayo umfazi, walifihla ezilinganisweni zozithathu zomgubo, wada wabiliswa uphela.</verse>
			<verse number="34">Ezi ndawo zonke uYesu wazithetha ngemizekeliso kuzo izihlwele; Ubengathethi ke kubo kungengamzekeliso;</verse>
			<verse number="35">Ukuze kuzaliseke okwathethwayo ngomprofeti, esithi, Ndiya kuwuvula ngemizekeliso umlomo wam; Ndiya kuthetha izinto ezazifihliwe kwasekusekweni kwehlabathi.</verse>
			<verse number="36">Waza uYesu wazindulula izihlwele wangena endlwini. Beza kuye abafundi bakhe, besithi, Sixelele umzekeliso womdiza wentsimi.</verse>
			<verse number="37">Waphendula ke wathi kubo, Lo uhlwayela imbewu entle nguNyana woMntu;</verse>
			<verse number="38">intsimi ke lihlabathi; imbewu ke entle ngoonyana bobukumkani abo; Umdiza ke ngoonyana bongendawo;</verse>
			<verse number="39">Utshaba ke olwawuhlwayelayo wona nguMtyholi; ukuvuna kukupheliswa kwephakade eli; abavuni ke zizithunywa zezulu.</verse>
			<verse number="40">Njengokuba ngoko ubuthwa umdiza, utshiswe ngomlilo; kuya kuba njalo ekuphelisweni kweli hlabathi.</verse>
			<verse number="41">uNyana woMntu uya kuthuma izithunywa zakhe, zize zibuthe, zikhuphe ebukumkanini bakhe, zonke izikhubekiso, nabo benza okuchasene nomthetho;</verse>
			<verse number="42">zibaphose ezikweni elivutha umlilo; khona apho kuya kubakho ukulila nokutshixiza kwamazinyo.</verse>
			<verse number="43">Aya kwandula ke amalungisa ukubengezela njengelanga ebukumkanini boYise wawo. Lowo uneendlebe zokuva makeve.</verse>
			<verse number="44">Kanjalo ubukumkani bamazulu bufana nobutyebi obufihlwe entsimini, athe umntu wabufihla; athi ke umntu akuyifumana, ayifihle, aze ngenxa yovuyo lwakhe aye athengise ngeento zonke anazo, ayithenge loo ntsimi.</verse>
			<verse number="45">Kanjalo ubukumkani bamazulu bufana nomrhwebi, efuna iiperile ezintle;</verse>
			<verse number="46">owathi ke akuyifumana iperile inye, exabiso likhulu, wemka waya wananisa ngeento zonke abenazo, wayithenga.</verse>
			<verse number="47">Kanjalo ubukumkani bamazulu bufana nomnatha, owaphoswa elwandle, wahlanganisa zonke iintlobo zeentlobo zazo.</verse>
			<verse number="48">Ekuthe wazala, bawurholela elunxwemeni, bahlala phantsi, bazibuthela ezintle ezityeni, bazilahla ke ezimbi.</verse>
			<verse number="49">Kuya kuba njalo ekuphelisweni kwephakade eli: ziya kuphuma izithunywa zezulu, zibakhethe abangendawo phakathi kwamalungisa;</verse>
			<verse number="50">zibaphose ezikweni lomlilo; khona apho kuya kubakho ukulila nokutshixiza kwamazinyo.</verse>
			<verse number="51">Athi kubo uYesu, Niziqondile na zonke ezi ndawo? Bathi kuye, Ewe, Nkosi.</verse>
			<verse number="52">Wathi kubo, Ngenxa yoko, umbhali wonke ofundiselwe ebukumkanini bamazulu ufana nomntu ongumninindlu, orhola ebuncwaneni bakhe izinto ezintsha kwanezindala.</verse>
			<verse number="53">Kwathi, akuyigqiba uYesu le mizekeliso, wanduluka khona apho.</verse>
			<verse number="54">Akufika kwelakowabo, wabafundisa endlwini yabo yesikhungu, ngokokude bakhwankqiswe bathi, Lo ubuzuze phi na obu bulumko, nale misebenzi yamandla?</verse>
			<verse number="55">Lo asinguye na unyana wengcibi yokwakha? Unina akabizwa ngokuba nguMariya na? Abazalwana bakhe bathi, ooYakobi, noYose, noSimon, noYuda, yini na?</verse>
			<verse number="56">Noodade wabo abakho nathi bonke na? Uzizuze phi na phofu lo zonke ezi zinto?</verse>
			<verse number="57">Baye bekhubeka kuye. Wathi ke uYesu kubo, Umprofeti akasweli mbeko, kungaba kukowabo, nakokwabo.</verse>
			<verse number="58">Akenza misebenzi mininzi yamandla khona apho ngenxa yokungakholwa kwabo.</verse>
		</chapter>
		<chapter number="14">
			<verse number="1">Ngelo xesha uHerode, umphathi wesahlulo sesine selizwe, waluva udaba lukaYesu,</verse>
			<verse number="2">wathi kubakhonzi bakhe, Lo nguYohane umbhaptizi; uvukile kwabafileyo; kungoko kubonakala kuye imisebenzi yamandla.</verse>
			<verse number="3">Kuba uHerode wambamba uYohane, wambopha, wamfaka entolongweni, ngenxa kaHerodiya, umfazi kaFilipu, umninawa wakhe.</verse>
			<verse number="4">Kuba wayethe uYohane kuye, Akuvumelekile ukuba ube naye.</verse>
			<verse number="5">Uthe ke eza kumbulala, woyika abantu, ngokuba babesithi ungumprofeti.</verse>
			<verse number="6">Kwakubon' ukuba kwenziwa isikhumbuzo sokuzalwa kukaHerode, yathi intombi kaHerodiya yangqungqa, yamkholisa uHerode.</verse>
			<verse number="7">Ekubeni wayithembisa ngesifungo ukuba woyinika oko ingakucelayo.</verse>
			<verse number="8">Ke yona, iqhutywe ngunina, yathi, Ndinike apha ngesitya intloko kaYohane umbhaptizi.</verse>
			<verse number="9">Waba buhlungu ukumkani, kodwa, ngenxa yesifungo, nangenxa yabo babehleli naye esithebeni, wathi mayinikwe.</verse>
			<verse number="10">Wasusa umntu, wamnqumla uYohane intloko entolongweni apho.</verse>
			<verse number="11">Yaziswa intloko yakhe ngesitya, yanikwa intombazana leyo, yathi yona yayisa kunina.</verse>
			<verse number="12">Beza abafundi bakhe, basithabatha isidumbu, basingcwaba; baya babikela uYesu.</verse>
			<verse number="13">Evile ke uYesu, wemka apho ngomkhombe, waya endaweni eyintlango eyedwa.</verse>
			<verse number="14">Ephumile ke uYesu, wabona into eninzi yabantu, wasikwa yimfesane ngabo, wayiphilisa imilwelwe yabo.</verse>
			<verse number="15">Kuthe ke kwakuhlwa, beza kuye abafundi bakhe, besithi, Le ndawo iyintlango, kanjalo ilixa lise lidlule; zindulule izihlwele, ziye emizaneni, zizithengele ukudla.</verse>
			<verse number="16">Wathi kubo uYesu, Akufuneki ukuba zimke; zipheni nina zitye.</verse>
			<verse number="17">Bathi ke bona kuye, Asinanto apha, ingezizo izonka ezihlanu neentlanzi ezimbini.</verse>
			<verse number="18">Wathi ke yena, Ziziseni kum apha.</verse>
			<verse number="19">Wathi izihlwele mazingqengqe phantsi engceni, wazithabatha izonka zozihlanu neentlanzi zombini, wathi, ekhangele ezulwini, wasikelela; waziqhekeza ke izonka ezo, wazinika abafundi bakhe, abafundi ke banika izihlwele.</verse>
			<verse number="20">Badla ke bonke bahlutha, kwaza kwaqokelelwa iingobozi ezilishumi elinambini zokutya okuseleyo.</verse>
			<verse number="21">Ke kaloku abo babesidla babengamadoda akumawaka amahlanu, ngaphandle kwabafazi nabantwana.</verse>
			<verse number="22">Waza uYesu wabanyanzela kwaoko abafundi bakhe ukuba bangene emkhombeni, bamandulele baye phesheya, lo gama azindululayo izihlwele yena.</verse>
			<verse number="23">Ezindulule ke izihlwele, wenyuka intaba ngasese, ukuba athandaze. Kwahlwa ke ekhona apho yedwa.</verse>
			<verse number="24">Ke kaloku umkhombe wawuselunxwemeni lolwandle, uqhutywa ngamaza, kuba umoya ubuvela ngaphambili.</verse>
			<verse number="25">Kuthe ke ngowesine umlindo wobusuku, wesuka waya kubo uYesu, ehamba phezu kolwandle.</verse>
			<verse number="26">Bakumbona ke abafundi bakhe ehamba phezu kolwandle, bankwantya, besithi: “Ngumhlola; bakhala kukoyika.</verse>
			<verse number="27">Wathetha ke kwaoko uYesu kubo, esithi, Yomelelani; ndim; musani ukoyika.</verse>
			<verse number="28">uPetros wamphendula ke wathi, Nkosi, ukuba nguwe, yitsho ndize kuwe ndihamba phezu kwamanzi.</verse>
			<verse number="29">Wathi, Yiza. Wehla ke uPetros emkhombeni, wahamba phezu kwamanzi, esiya kuYesu.</verse>
			<verse number="30">Kodwa, ebona umoya unamandla, woyika; wathi eqala ukutshona, wakhala, esithi, Nkosi, ndisindise.</verse>
			<verse number="31">Wasolula kwaoko ke isandla uYesu, wambamba, wathi kuye, Ehla wena ulukholo luncinane, uthandabuzelani na?</verse>
			<verse number="32">Bakuba bengenile emkhombeni, wadamba umoya.</verse>
			<verse number="33">Bazile ke abo basemkhombeni, baqubuda kuye, besithi, Inyaniso, unguNyana kaThixo.</verse>
			<verse number="34">Bewelile, bafika emhlabeni waseGenesarete.</verse>
			<verse number="35">Emazile amadoda aloo ndawo, athumela kuwo wonke loo mmandla, azisa kuye bonke ababesifa.</verse>
			<verse number="36">Baza bambongoza uYesu ukuba bachukumise nje kodwa intshinga yengubo yakhe; baza bonke abayichukumisayo baphiliswa kanye.</verse>
		</chapter>
		<chapter number="15">
			<verse number="1">Ngelo xesha beza kuYesu abaseYerusalem ababhali nabaFarisi, besithi,</verse>
			<verse number="2">Kungani na ukuba abafundi bakho basigqithe isithethe samanyange? ngokuba abazihlambi izandla zabo, xa badla isonka.</verse>
			<verse number="3">Waphendula ke yena wathi kubo, Nani, kungani na ukuba niwugqithe umthetho kaThixo ngenxa yesithethe senu?</verse>
			<verse number="4">Kuba uThixo wawisa umthetho, esithi, Mbeke uyihlo nonyoko; wathi kanjalo, Omthethela kakubi uyise nokuba ingunina, makafe ukufa.</verse>
			<verse number="5">Ke nina nithi, Othe kuyise nokuba kukunina, Iselingumnikelo kuThixo, into onge uba uncedwa ngayo ndim, ukholisile;</verse>
			<verse number="6">ingambeki uyise nonina; yoba msulwa. Niwuphangile ke igunya umthetho kaThixo ngenxa yesithethe senu.</verse>
			<verse number="7">Bahanahanisindini, watyapha ukuprofeta ngani uIsaya, esithi,</verse>
			<verse number="8">Aba bantu basondela kum ngomlomo wabo, bandibeke ngemilebe yomlomo wabo; kodwa intliziyo yabo ikude lee kum.</verse>
			<verse number="9">Bafumana ke bendihlonela, Befundisa iimfundiso eziyimithetho yabantu.</verse>
			<verse number="10">Wayibizela kuye indimbane, wathi kubo, Phulaphulani niqonde.</verse>
			<verse number="11">Asikokungena emlonyeni okumenza inqambi umntu; ke okuphuma emlonyeni, kuko oko okumenza inqambi umntu.</verse>
			<verse number="12">Beza abafundi bakhe bathi kuye, Uyazi na ukuba abaFarisi bathe bakuliva elo lizwi bakhubeka?</verse>
			<verse number="13">Waphendula ke wathi, Zonke izityalo ezingatyalwanga nguBawo wasemazulwini ziya kuncothulwa.</verse>
			<verse number="14">Bayekeni; ngabakhokeli beemfama abakwaziimfama; Ke kaloku, xa sukuba imfama ikhokela imfama, zombini ziya kweyela emhadini.</verse>
			<verse number="15">Waphendula ke uPetros wathi kuye, Sixelele lo mzekeliso.</verse>
			<verse number="16">Wathi ke uYesu kubo, Anikabi nakuqonda na nani nangoku?</verse>
			<verse number="17">Anikaqondi na ukuba yonke into engena emlonyeni ingena esiswini, ize iphoswe entlanjeni?</verse>
			<verse number="18">Ke zona izinto eziphuma emlonyeni, ziphuma kuyo intliziyo; zimenza inqambi umntu.</verse>
			<verse number="19">Kuba kuyo intliziyo kuphuma izicamango ezingendawo, ookubulala, ookukrexeza, oomibulo, oobusela, ookungqina ubuxoki, ookunyelisa.</verse>
			<verse number="20">Zizo ezo izinto ezimenza inqambi umntu; kodwa kona ukudla ngezandla ezingahlanjwanga akumenzi nqambi umntu.</verse>
			<verse number="21">Ephumile khona apho, uYesu wasinga kwimida yaseTire neTsidon.</verse>
			<verse number="22">Kwathi thu umKananekazi evela kuloo mida, ekhala esithi, Ndenzele inceba, Nkosi, nyana kaDavide; intombi yam iphethwe yidemon kakubi.</verse>
			<verse number="23">Kodwa akamphendulanga nelizwi eli. Beza abafundi bakhe, bamcela besithi, Mndulule; ngokuba uyakhala emva kwethu.</verse>
			<verse number="24">Waphendula ke yena wathi, Ndithunywe kwizimvu ezilahlekileyo zendlu kaSirayeli zodwa.</verse>
			<verse number="25">Weza ke waqubuda kuye, esithi, Nkosi, ndincede.</verse>
			<verse number="26">Uphendule ke wathi, Asinto intle ukusithabatha isonka sabantwana, siphoswe ezinjaneni.</verse>
			<verse number="27">Wathi ke yena, Ewe, Nkosi; kuba neenjana zidla kwiimvuthuluka eziwa etafileni yabaninizo.</verse>
			<verse number="28">Waphendula ke uYesu wathi kuye, Mfazi, lukhulu ukholo lwakho; makwenzeke kuwe ngokuthanda kwakho. Yaphiliswa intombi yakhe kwangelo lixa.</verse>
			<verse number="29">Emka apho uYesu, weza ngaselwandle lwaseGalili; wenyuka intaba, wahlala phantsi khona.</verse>
			<verse number="30">Kweza kuye izihlwele ezininzi, zinazo iziqhwala, iimfama, izidenge, izilima, nabanye abaninzi, zababeka phantsi ezinyaweni zikaYesu; wabaphilisa.</verse>
			<verse number="31">Zada zamangaliswa izihlwele ezo, zakubona izidenge zithetha, izilima ziphilile, iziqhwala zihamba, neemfama zibona; zamzukisa uThixo kaSirayeli.</verse>
			<verse number="32">Ebabizele ke kuye uYesu abafundi bakhe, wathi, Ndisikwa yimfesane ngenxa yezihlwele, ngokuba sekuntsuku ntathu behleli nam, bengenanto bangayidlayo;</verse>
			<verse number="33">Bathi ke kuye abafundi bakhe, Sozizuza phi na entlango apho izonka ezingaka, zokuhluthisa isihlwele esingaka?</verse>
			<verse number="34">Athi kubo uYesu, Zingaphi na izonka eninazo? Bathi ke bona, Zisixhenxe, neentlanzi ezimbalwa.</verse>
			<verse number="35">Wathi kwizihlwele mazihlale phantsi emhlabeni.</verse>
			<verse number="36">Wazithabatha ke izonka zosixhenxe neentlanzi, wabulela, waqhekeza, wanika abafundi bakhe, abafundi ke banika izihlwele.</verse>
			<verse number="37">Badla bahlutha bonke, kwaza kwaqokelelwa iingobozi ezisixhenxe zizele yintsalela.</verse>
			<verse number="38">Ke kaloku abo babesidla babengamawaka amane amadoda, ngaphandle kwabafazi nabantwana.</verse>
			<verse number="39">Esindulule ke isihlwele, wangena emkhombeni, weza emacaleni aseMagadala.</verse>
		</chapter>
		<chapter number="16">
			<verse number="1">Bafika ke abaFarisi nabaSadusi, bathi, bemlinga, bacela ukuba ababonise umqondiso ophuma ezulwini.</verse>
			<verse number="2">Waphendula ke wathi kubo, Ngokuhlwa nithi, Liya kusa; kuba izulu limlilo ukuba bomvu.</verse>
			<verse number="3">Kanjalo kusasa nithi, Namhla luqhwithela; kuba izulu limlilo ukuba bomvu, lisibekele. Bahanahanisindini, niyakwazi ukubucalula ubuso bezulu; Ke imiqondiso yamaxesha aninako na ukuyicalula?</verse>
			<verse number="4">Isizukulwana esingendawo, esikrexezayo, sifuna umqondiso; kwaye asiyi kunikwa mqondiso, ingenguwo umqondiso kaYona umprofeti. Wabashiya ke wemka.</verse>
			<verse number="5">Bakufika abafundi bakhe ngaphesheya, baye balibele ukuphatha izonka.</verse>
			<verse number="6">Wathi ke uYesu kubo, Ligqaleni nililumkele igwele labaFarisi nabaSadusi.</verse>
			<verse number="7">Baye becamanga phakathi kwabo, besithi, Kungokuba singaphathanga zonka.</verse>
			<verse number="8">Ekwazi ke oko uYesu, wathi kubo, Ehlani, nina balukholo luncinane! Yini na ukuba nicamange, ngokuba ningaphathanga zonka?</verse>
			<verse number="9">Anikaqondi na, anizikhumbuli na izonka ezihlanu zamawaka amahlanu, nokuba zazingaphi na iingobozi enazithabathayo?</verse>
			<verse number="10">Kwanezonka ezisixhenxe zamawaka amane, nokuba zazingaphi na iingobozi enazithabathayo?</verse>
			<verse number="11">Yini na le nto ningaqondi, ukuba bendingatsho ngasonka, ukuthi kuni, manililumkele igwele labaFarisi nabaSadusi?</verse>
			<verse number="12">Bandula ukuqonda, ukuba ubengatsho ukuthi mabalumkele igwele lesonka; ubesithi mabalumkele imfundiso yabaFarisi nabaSadusi.</verse>
			<verse number="13">Akufika uYesu emacaleni aseKesareya yakwaFilipu, wababuza abafundi bakhe, esithi, Bathi abantu ndingubani na mna, Nyana woMntu?</verse>
			<verse number="14">Bayesithi ke bona, Inxenye ithi, UnguYohane umbhaptizi; bambi bathi, UnguYeremiya, mhlawumbi ungomnye wakubaprofeti.</verse>
			<verse number="15">Athi kubo, Ke nina nithi ndingubani na?</verse>
			<verse number="16">Waphendula ke uSimon Petros wathi, Wena unguye uKristu, uNyana kaThixo ophilileyo.</verse>
			<verse number="17">Waphendula uYesu wathi kuye, Unoyolo, Simon kaYona, ngokuba akukutyhilelwanga oku yinyama negazi, ukutyhilelwe nguBawo osemazulwini.</verse>
			<verse number="18">Nam ke, ndithi kuwe, UnguPetros wena; ndiya kulakhela phezu kolu lwalwa ibandla lam; kwaye amasango esihogo akayi koyisa ngokuchasene nayo.</verse>
			<verse number="19">Ndiya kukunika izitshixo zobukumkani bamazulu; kuthi ke othe wakubopha emhlabeni, kubopheke emazulwini; kuthi othe wakukhulula emhlabeni, kukhululeke emazulwini.</verse>
			<verse number="20">Wabayala abafundi bakhe, ukuba bangaxeleli bani ukuba yena unguye uKristu.</verse>
			<verse number="21">Waqalela kwelo xa uYesu ukubabonisa abafundi bakhe, okokuba umelwe kukuba aye eYerusalem, eve ubunzima obukhulu kuwo amadoda amakhulu nababingeleli abakhulu, nababhali, abulawe, athi ngomhla wesithathu abuye avuke.</verse>
			<verse number="22">Waza uPetros wamthabatha, waqala ukumkhalimela, esithi, Makube lee kuwe, Nkosi;</verse>
			<verse number="23">Wajika ke wathi kuPetros, Suka uye emva kwam, Sathana, usisikhubekiso kum; ngokuba ungazinyamekeli ezikaThixo izinto, unyamekela ezabantu.</verse>
			<verse number="24">Wandula wathi uYesu kubafundi bakhe, Ukuba kukho othanda ukundilandela, makazincame ngokwakhe, awuthwale umnqamlezo wakhe, andilandele.</verse>
			<verse number="25">Kuba othe wathanda ukuwusindisa umphefumlo wakhe, wolahlekelwa nguwo; ke othe wawulahla umphefumlo wakhe ngenxa yam, wowufumana.</verse>
			<verse number="26">Kuba, kumnceda ntoni na umntu, ukuba uthe wazuza ihlabathi liphela, waza wonakalelwa ke ngumphefumlo wakhe? Okanye worhola ntoni na umntu, ibe sisananelo somphefumlo wakhe?</verse>
			<verse number="27">Kuba uNyana woMntu uza kuza esebuqaqawulini boYise, enezithunywa zakhe, andule ukubavuza bonke ngabanye ngokokwenza kwabo.</verse>
			<verse number="28">Inene, ndithi kuni, Kwabemiyo apha kukho abangayi kukha beve kufa, bade bambone uNyana woMntu esiza, esebukumkanini bakhe.</verse>
		</chapter>
		<chapter number="17">
			<verse number="1">Uthi uYesu emveni kweentsuku ezintandathu, athabathe uPetros noYakobi noYohane umzalwana wakhe, abanyuse baye entabeni ende ngasese, bebodwa.</verse>
			<verse number="2">Wenziwa waba kumila kumbi phambi kwabo, bathi ubuso bakhe bakhazimla njengelanga, zasuka ke iingubo zakhe zamhlophe njengokukhanya.</verse>
			<verse number="3">Nanko kubonakala kubo uMoses noEliya, bethetha naye.</verse>
			<verse number="4">Waphendula ke uPetros, wathi kuYesu, Nkosi, kulungile ukuba sibe lapha; omnye ube ngowakho, omnye ube ngokaMoses, omnye ube ngokaEliya.</verse>
			<verse number="5">Kwathi, esathetha, kwathi gqi ilifu elikhanyayo, labenzela ithinzi; nalo izwi liphuma efini apho, lisithi, Lo nguNyana wam oyintanda, endikholisiweyo nguye; mveni yena.</verse>
			<verse number="6">Bakukuva oko abafundi, bawa ngobuso, boyika kakhulu.</verse>
			<verse number="7">Waya ke uYesu, wabachukumisa, wathi, Vukani ningoyiki.</verse>
			<verse number="8">Bathe ke bakuwaphakamisa amehlo abo, ababona mntu, yanguYesu yedwa.</verse>
			<verse number="9">Bakubon' ukuba bayehla entabeni apho, wabawisela umthetho uYesu esithi, Ize ningawuxeleli bani umbono lo, ade avuke kwabafileyo uNyana woMntu.</verse>
			<verse number="10">Bambuza abafundi bakhe, besithi, Yini na phofu ukuba ababhali bathi, uEliya umelwe kukufika tanci?</verse>
			<verse number="11">Waphendula uYesu wathi kubo, Okunene uEliya uya kufika tanci, azimise zonke izinto.</verse>
			<verse number="12">Ke ndithi kuni, uEliya uselefikile. Abamazanga, basuka benza kuye konke abakuthandayo; kwangokunjalo naye uNyana woMntu wova ubunzima ngabo.</verse>
			<verse number="13">Bandula ukuqonda abafundi ukuba ubethetha kubo ngaye uYohane umbhaptizi.</verse>
			<verse number="14">Ke kaloku, bakubon' ukuba bafikile esihlweleni, kweza kuye indoda, yaqubuda kuye, yathi.</verse>
			<verse number="15">Nkosi, menzele inceba unyana wam; ngokuba unesathuthwane, ubandezelekile; kuba futhi esiwa emlilweni, nasemanzini futhi.</verse>
			<verse number="16">Ndithe ndamzisa kubafundi bakho, ababa nako ukumphilisa.</verse>
			<verse number="17">Waphendula ke uYesu wathi, Sizukulwanandini singakholwayo, sigwenxa, koda kube nini na ndinani? Koda kube nini na ndininyamezele? Mziseni kum apha.</verse>
			<verse number="18">Waza uYesu wayikhalimela indimoni leyo; wemka kuye; waphiliswa umntwana kwangelo lixa.</verse>
			<verse number="19">Bandula beza abafundi kuYesu bebodwa, bathi, Bekungani na ukuba singabi nako ukuwukhupha thina?</verse>
			<verse number="20">Wathi ke uYesu kubo, Bekungenxa yokungakholwa kwenu; kuba inene ndithi kuni, Beningathi, ninokholo olunjengokhozo lwemostade, nithi kule ntaba, Suka apha uye phaya, isuke, ihambe; kwaye iya kufuduswa; akukho nanye into eya kuninqabela.</verse>
			<verse number="21">Olu hlobo ke aluphumi, kungengako ukuthandaza nokuzila ukudla.</verse>
			<verse number="22">Ke kaloku, bakubon' ukuba bahleli kwelaseGalili, wathi uYesu kubo, uNyana woMntu uza kunikelwa ezandleni zabantu;</verse>
			<verse number="23">baya kumbulala, athi ngomhla wesithathu abuye avuke. Baba buhlungu kakhulu.</verse>
			<verse number="24">Ke, bakubon' ukuba bafikile eKapernahum, kweza kuPetros abo bamkela imali yetempile, bathi, Umfundisi wenu akayirholi na imali yetempile?</verse>
			<verse number="25">Athi, Ewe. Akungena endlwini, uYesu wamphangela, esithi, Uthini na wena, Simon? Ookumkani behlabathi bamkela kubaphi na irhafu nomnikelo? koonyana babo, kwabasemzini, kusini na?</verse>
			<verse number="26">Athi uPetros kuye, Kwabasemzini. Athi uYesu kuye, Bakhululekile ngoko ke bona abantwana.</verse>
			<verse number="27">Kodwa ukuze singabakhubekisi, hamba uye elwandle, uphose umlobothi wakho, uthabathe loo ntlanzi ithe yavela tanci. Wothi wakuwunqika umlomo wayo, ufumane ishekele; yithabathe yona, ubanike, ibe yeyam nawe.</verse>
		</chapter>
		<chapter number="18">
			<verse number="1">Ngelo lixa beza abafundi kuYesu, besithi, Ngubani na ke omkhulu kunabanye, ebukumkanini bamazulu?</verse>
			<verse number="2">Waza uYesu wabizela kuye umntwana, wammisa phakathi kwabo.</verse>
			<verse number="3">Wathi, Inene, ndithi kuni, Ukuba anithanga niguquke, nibe njengabantwana aba, aniyi kukha ningene ebukumkanini bamazulu.</verse>
			<verse number="4">Osukuba ngoko ethe wazithoba njengalo mntwana nguye omkhulu kunabanye ebukumkanini bamazulu.</verse>
			<verse number="5">Kanti othe wamkela umntwana onje, noko amnye, egameni lam, wamkela mna;</verse>
			<verse number="6">Ke othe wakhubekisa noko amnye waba bancinane bakholwayo kum, ngekumlungele kanye ukuba ubegangxwe ilitye lokusila entanyeni yakhe, antywiliselwe enzulwini yolwandle.</verse>
			<verse number="7">Yeha ihlabathi ngenxa yezikhubekiso! Kuba kumele ukuba zifike izikhubekiso; yeha ke loo mntu siza ngaye isikhubekiso!</verse>
			<verse number="8">Ukuba ke isandla sakho, nokuba lunyawo lwakho luya kukhubekisa, lunqumle, ululahle kude; kukulungele kanye ukuba ungene ebomini usisiqhwala, mhlawumbi usisilima, kunokuba uthi, unezandla ezibini, mhlawumbi uneenyawo ezimbini, uphoswe emlilweni ongunaphakade.</verse>
			<verse number="9">Nokuba iliso lakho liya kukhubekisa, linyothule, ulilahle; kukulungele kanye ukuba ungene ebomini unaliso linye, kunokuba uthi, unamehlo amabini, uphoswe esihogweni somlilo.</verse>
			<verse number="10">Lumkani, ningadeli namnye waba bancinane; Kuba ndithi kuni, Izithunywa zabo emazulwini zihlala zibubona ubuso bukaBawo osemazulwini.</verse>
			<verse number="11">Kuba uNyana woMntu weza kusindisa oko kulahlekileyo.</verse>
			<verse number="12">Nithini na? Ukuba umntu unekhulu lezimvu, ize kulahleke enye kuzo, akazishiyi na ezingamashumi asithoba anesithoba, aye ezintabeni, aye kufuna leyo ilahlekileyo?</verse>
			<verse number="13">Ukuba uthe wayifumana, inene ndithi kuni, uyayivuyela leyo ngaphezu kokuvuyela ezo zimashumi asithoba anesithoba, zingalahlekanga.</verse>
			<verse number="14">Kwangokunjalo asikukuthanda kukaYihlo osemazulwini, ukuba kulahleke namnye waba bancinane.</verse>
			<verse number="15">Ukuba ke umzalwana wakho uthe wakona, yiya umohlwaye inguwe naye ninedwa; ukuba uthe wakuva, woba umzuzile umzalwana wakho.</verse>
			<verse number="16">Ke ukuba uthe akeva buya uthabathe nawe abe mnye nokuba babini, ukuze onke amazwi amiswe ngomlomo wamangqina amabini, nokuba ngamathathu.</verse>
			<verse number="17">Ukuba ke uthe akabeva, xelela ibandla; ukuba uthe akaliva ibandla, kuwe makabe njengomntu weentlanga nombuthi werhafu.</verse>
			<verse number="18">Inene, ndithi kuni, Konke enithe nakubopha emhlabeni, kobotshwa emazulwini;</verse>
			<verse number="19">Kanjalo ndithi kuni, Ukuba ababini kuni bathe bavumelana emhlabeni apha ngeendawo zonke abangazicelayo, bozenzelwa nguBawo osemazulwini.</verse>
			<verse number="20">Kuba apho bahlanganisene khona egameni lam, nokuba babini nokuba bathathu, ndikho mna apho phakathi kwabo.</verse>
			<verse number="21">Weza uPetros kuye wathi, Nkosi, koba futhi kangaphi na umzalwana wam endona, ndimxolela? Koda kube kasixhenxe na?</verse>
			<verse number="22">Athi uYesu kuye, Andithi kuwe, koda kube kasixhenxe; ndithi, koda kube kamashumi asixhenxe aphindiweyo kasixhenxe.</verse>
			<verse number="23">Ngoko ke ubukumkani bamazulu bufanekiswa nomntu ongukumkani, owafuna ukubalelana nabakhonzi bakhe.</verse>
			<verse number="24">Kuthe ke akuqala ukubalelana nabo, kwaziswa kuye omnye onetyala leetalente ezingamawaka alishumi.</verse>
			<verse number="25">Kuthe ke ekubeni engenanto yakuhlawula, yathi inkosi yakhe, makuthengiswe ngaye, nangomfazi wakhe, nangabantwana bakhe, nangeento zonke anazo, kuhlawulwe.</verse>
			<verse number="26">Wawa phantsi ngoko umkhonzi lowo, waqubuda kuyo, esithi, Nkosi, khawundenze kuhle, ndokuhlawula lonke.</verse>
			<verse number="27">Yasikwa ke yimfesane inkosi yaloo mkhonzi, yamkhulula, yamxolela ityala elo.</verse>
			<verse number="28">Uphumile ke loo mkhonzi, wafumanana nomnye wabakhonza kunye naye obenetyala kuye leedenariyo ezilikhulu; wambamba, wamkrwitsha, esithi, Ndihlawule ityala onalo.</verse>
			<verse number="29">Wawa phantsi ngoko ezinyaweni zakhe lo ubekhonza kunye naye, wamana embongoza, esithi, Khawundenze kuhle, ndokuhlawula lonke.</verse>
			<verse number="30">Akavumanga ke; waya wamphosa entolongweni, ade alihlawule ityala elo.</verse>
			<verse number="31">Bathe ke abo babekhonza kunye naye, bakubona oko kwenzekileyo, baba buhlungu kakhulu, beza bayityela inkosi yabo konke oko kwenzekileyo.</verse>
			<verse number="32">Yaza inkosi yaso, yasibizela kuye, yathi kuso, mkhonzindini ungendawo, ndakuxolela lonke elaa tyala, ekubeni wandibongozayo;</verse>
			<verse number="33">ubungamelwe na kukuba ube nenceba nawe kokhonza kunye nawe, njengokuba nam bendinenceba kuwe?</verse>
			<verse number="34">Yaqumba inkosi yakhe, yamnikela kubathuthumbisi, ade alihlawule lonke ityala lakhe kuyo.</verse>
			<verse number="35">Wothi noBawo wasemazulwini enjenjalo kuni, ukuba anithanga nonke ngabanye nabaxolela abazalwana benu iziphoso zabo ngeentliziyo zenu.</verse>
		</chapter>
		<chapter number="19">
			<verse number="1">Kwathi, xeshikweni uYesu ebewagqibile la mazwi, wanduluka kwelaseGalili, weza emideni yelakwaYuda, phesheya kweYordan.</verse>
			<verse number="2">Wayelandelwa ngabantu abaninzi; wabaphilisa khona.</verse>
			<verse number="3">Kweza kuye abaFarisi bemlinga, besithi kuye, Kuvumelekile na ukuba indoda imale umfazi wayo nangasiphi na isizathu?</verse>
			<verse number="4">Waphendula ke wathi kubo, Aniyilesanga na, ukuba lowo wabadalayo kwasekuqalekeni wabadala bayindoda nenkazana?</verse>
			<verse number="5">Wathi, Ngenxa yoko umntu womshiya uyise nonina, anamathele emfazini wakhe, baze abo babini babe nyama-nye?</verse>
			<verse number="6">Ngako oko abasebabini, banyama-nye. Oko ke ngoko uThixo akumanyileyo, makungahlulwa mntu.</verse>
			<verse number="7">Bathi kuye, Yini na ukuba uMoses awise umthetho wokuthi, makamnike incwadi yokwahlukana, amale?</verse>
			<verse number="8">Athi kubo, uMoses ngenxa yobulukhuni beentliziyo zenu wanivumela ukuba nibale abafazi benu; ke ekuqalekeni bekungenjalo.</verse>
			<verse number="9">Ndithi ke kuni, Othe wamala umfazi wakhe, kungengaluhenyuzo, wazeka omnye, uyakrexeza;</verse>
			<verse number="10">Bathi kuye abafundi bakhe, Ukuba unjalo umcimbi womntu nomfazi, akulungile ukuzeka.</verse>
			<verse number="11">Wathi ke yena kubo, Asibantu bonke abaliqondayo eli lizwi, ingengabo banikiweyo.</verse>
			<verse number="12">Kuba kukho amathenwa azalwa enjalo kwasesizalweni sonina; kukho namathenwa enziwa abantu amathenwa; kukho namathenwa azithenwayo ngenxa yobukumkani bamazulu. Lowo unako ukukwamkela, makakuthabathe;</verse>
			<verse number="13">Kwaza kwaziswa kuye abantwana, ukuze abeke izandla phezu kwabo, abathandazele; basuka abafundi babakhalimela.</verse>
			<verse number="14">Wathi ke uYesu, Bayekeni abantwana, ningabaleli ukuza kum; kuba ubukumkani bamazulu bobabo banjalo.</verse>
			<verse number="15">Wazibeka izandla phezu kwabo, wemka apho.</verse>
			<verse number="16">Kwabonakala kusiza othile, wathi kuye, Mfundisi ulungileyo, yiyiphi na into elungileyo endingenza yona, ukuze ndibe nabo ubomi?</verse>
			<verse number="17">Uthe ke yena kuye, Yini na ukuba uthi ndilungile? Akukho ulungileyo, mnye kwaphela, nguThixo. Ukuba ke uthe wangena ebomini, yigcine imithetho.</verse>
			<verse number="18">Athi kuye, Yiphi na? Wathi ke uYesu, uze ungabulali, uze ungakrexezi, uze ungebi, uze ungangqini buxoki;</verse>
			<verse number="19">Beka uyihlo nonyoko; nawo lo: uze umthande ummelwane wakho njengoko uzithanda ngako.</verse>
			<verse number="20">Ithi kuye indodana leyo, Zonke ezo zinto ndazigcina kwasebuncinaneni bam; ndisaswele ntoni na?</verse>
			<verse number="21">Wathi uYesu kuyo, Ukuba unga ungafezeka, hamba uye kuthengisa ngeempahla zakho, uphe amahlwempu, woba nobutyebi emazulwini; uze ke undilandele.</verse>
			<verse number="22">Ilivile ke indodana ilizwi elo, yemka ibuhlungu; kuba ibinemfuyo eninzi.</verse>
			<verse number="23">Waza wathi uYesu kubafundi bakhe, Inene, ndithi kuni, Koba ngenkankulu ukuba isityebi singene ebukumkanini bamazulu.</verse>
			<verse number="24">Kananjalo ke ndithi kuni, Kulula ukuba inkamela iphumele entunjeni yenaliti, kunokuba isityebi singene ebukumkanini bukaThixo.</verse>
			<verse number="25">Bakuva ke abafundi bakhe, bakhwankqiswa kakhulu, besithi, Ngubani na ke ongasindiswayo?</verse>
			<verse number="26">Ondele ke uYesu, wathi kubo, Kubantu le nto ayinakwenzeka; ke kuye uThixo zonke izinto zinako ukwenzeka.</verse>
			<verse number="27">Waphendula ke uPetros wathi kuye, Uyabona, thina sishiye iinto zonke sakulandela; siya kuba nantoni na ke?</verse>
			<verse number="28">Wathi ke uYesu kubo, Inene, ndithi kuni, Nina nindilandeleyo, ekuzalweni okutsha, xa athe wahlala uNyana woMntu phezu kwetrone yozuko lwakhe, niya kuhlala nani phezu kweetrone ezilishumi elinambini, nigweba ezizweni ezilishumi elinazibini zakwaSirayeli.</verse>
			<verse number="29">Umntu wonke oshiye izindlu, nokuba ngabazalwana, nokuba ngoodade, nokuba nguyise, nokuba ngunina, nokuba ngumfazi, nokuba ngabantwana, nokuba ngamasimi, ngenxa yegama lam, uya kwamkela kalikhulu, abudle ilifa ubomi obungunaphakade.</verse>
			<verse number="30">Ke baninzi abokuqala abaya kuba ngabokugqibela; baze abokugqibela babe ngabokuqala.</verse>
		</chapter>
		<chapter number="20">
			<verse number="1">Kaloku ubukumkani bamazulu bufana nomntu ongumninindlu, owaphuma ekuseni, waya kuqesha abasebenzi bokuya esidiliyeni sakhe.</verse>
			<verse number="2">Akuba evumelene nabasebenzi ngedenariyo ngemini, wabathumela esidiliyeni sakhe.</verse>
			<verse number="3">Ephume malunga nelixa lesithathu, wabona abanye bemi endaweni yembutho bengasebenzi.</verse>
			<verse number="4">Wathi kubo; Hambani nani niye esidiliyeni, ndoninika okusukuba kufanelekile. Bahamba ke.</verse>
			<verse number="5">Wabuya waphuma malunga nelixa lesithandathu nelesithoba, wenza kwangokunjalo.</verse>
			<verse number="6">Ephumile ke malunga nelixa leshumi elinanye, wabafumana abanye bemi bengasebenzi; athi kubo, Yini na ukuba nime apha imini yonke ningasebenzi?</verse>
			<verse number="7">Bathi kuye, Akukho bani usiqeshileyo. Athi kubo, Hambani nani niye esidiliyeni; kwaye nakuphi na okufanelekileyo niya kukwamkela.</verse>
			<verse number="8">Kwakuhlwa, uthi umninisidiliya egoseni lakhe, Babize abasebenzi, ubamkelise, uqala kwabokugqibela ude uye kwabokuqala.</verse>
			<verse number="9">Bezile abo bebeqeshwe malunga nelixa leshumi elinanye, bamkela elowo idenariyo.</verse>
			<verse number="10">Ke kaloku bakuza abokuqala, baba baya kwamkela into engaphezulu; nabo bamkela elowo idenariyo.</verse>
			<verse number="11">Bathe ke bakwamkela, bamkrokrela umninindlu,</verse>
			<verse number="12">besithi, Aba bokugqibela basebenze ilixa lalinye, usuke wabalinganisa nathi, thina sithwele ubunzima nobushushu bemini.</verse>
			<verse number="13">Uphendule ke wathi komnye wabo, Wethu, andikoni; ubungavumelananga nam ngedenariyo yini na?</verse>
			<verse number="14">Thabatha okwakho uhambe; ndiya kumnika lowo wokugqibela kwanjengoko ndikunike ngako.</verse>
			<verse number="15">Akuvumelekile na ukuba ndenze endikuthandayo ngokukokwam? Iliso lakho likhohlakele na, ngokuba ndilungile mna?</verse>
			<verse number="16">Ngokunjalo abokugqibela baya kuba ngabokuqala, nabokuqala, baya kuba ngabokugqibela; kuba baninzi ababiziweyo, ke bambalwa abanyuliweyo.</verse>
			<verse number="17">Ke kaloku, enyuka uYesu esiya eYerusalem, wabathabatha abafundi abalishumi elinababini ngasese endleleni, wathi kubo,</verse>
			<verse number="18">Niyabona, siyenyuka siya eYerusalem; waye uNyana woMntu eya kunikelwa kubabingeleli abakhulu nakubabhali, kwaye baya kumgweba ukuba afe,</verse>
			<verse number="19">bamnikele kuzo iintlanga ukuba zidlale ngaye, zimtyakatye, zimbethelele emnqamlezweni, athi ngomhla wesithathu abuye avuke.</verse>
			<verse number="20">Ngelo xesha kweza kuye unina woonyana bakaZebhedi, enoonyana bakhe, equbuda, ecela into kuye.</verse>
			<verse number="21">Wathi ke yena kuye, Uthanda ntoni na? Athi kuye, Yithi aba nyana bam bobabini bahlale, omnye ngasekunene kwakho, omnye ngasekhohlo, ebukumkanini bakho.</verse>
			<verse number="22">Uphendule ke uYesu wathi, Aniyazi into eniyicelayo. Ninako na ukuyisela indebe endiza kuyisela, nibhaptizwe ngobhaptizo endibhaptizwa ngalo mna? Bathi kuye, Sinako.</verse>
			<verse number="23">Athi kubo, Okunene indebe yam niya kuyisela, nobhaptizo endibhaptizwa ngalo mna niya kubhaptizwa kwangalo; kodwa kona ukuhlala ngasekunene kwam nangasekhohlo kwam asikwam ukupha ngako, asikwam ukupha ngako; kwabo kulungiselwe bona nguBawo.</verse>
			<verse number="24">Bekuvile ke oko abalishumi, babacaphukela abo bazalwana bobabini.</verse>
			<verse number="25">Ke yena uYesu, ebabizele kuye, wathi, Niyazi ukuba abaphathi beentlanga bayazigagamela, nabo bazizikhulu benza ngegunya kuzo.</verse>
			<verse number="26">Ze kungabi njalo ke phakathi kwenu; osukuba enga angaba mkhulu phakathi kwenu, makabe ngumlungiseleli wenu;</verse>
			<verse number="27">nosukuba efuna ukuba ngowokuqala phakathi kwenu, makabe ngumlungiseleli wenu;</verse>
			<verse number="28">kwanjengokuba uNyana woMntu engezanga kulungiselelwa; weza kulungiselela, nokuncama ubomi bakhe, bube yintlawulelo yokukhulula abaninzi.</verse>
			<verse number="29">Bakubon' ukuba bayaphuma eYeriko, walandelwa yindimbane enkulu.</verse>
			<verse number="30">Nanko kuhleli iimfama zimbini ngasendleleni, zathi, zakuva ukuba kudlula uYesu, zadanduluka, zisithi, Senzele inceba, Nkosi, nyana kaDavide.</verse>
			<verse number="31">Ke kaloku indimbane yazikhalimela ukuba zithi tu; kwaba kukhona ke zidandulukayo, zisithi, Senzele inceba, Nkosi, nyana kaDavide.</verse>
			<verse number="32">Wema uYesu, wazibiza wathi, Ninga ndinganenzela ntoni na?</verse>
			<verse number="33">Zithi kuye, Nkosi, ukuba kuvulwe amehlo ethu.</verse>
			<verse number="34">Wasikwa ke yimfesane uYesu, wawachukumisa amehlo azo, zaba nokubona kwaoko ngamehlo azo, zamlandela.</verse>
		</chapter>
		<chapter number="21">
			<verse number="1">Ke kaloku, bakusondela eYerusalem, befikile eBhetefage, eNtabeni yemiNquma, uYesu wesusa abafundi bababini, wathi,</verse>
			<verse number="2">Athi kubo, Hambani niye emzaneni lo ukhangelene nani, nofumana kwaoko iesile libotshelelwe, linethole; likhululeni nilizise kum.</verse>
			<verse number="3">Ukuba kukho othe wathetha into kuni, nothi, Ayafuneka eNkosini; wothi kwaoko azithumele.</verse>
			<verse number="4">Konke oku kwenzeke, ukuze kuzaliseke okwathethwayo ngomprofeti, esithi,</verse>
			<verse number="5">Yithini kwintombi uZiyon, Yabona, uKumkani wakho uza kuwe, Elulamile, ekhwele e-esileni, nethole le-esile.</verse>
			<verse number="6">Bahamba ke abafundi, benza njengoko uYesu wayebayalele ngako,</verse>
			<verse number="7">balizisa iesile nethole, babeka iingubo zabo phezu kwazo, bamhlalisa phezu kwazo.</verse>
			<verse number="8">Yathi ke inkoliso yezihlwele yazandlala iingubo zayo endleleni; abanye bagawula amasebe emithini, bawandlala endleleni.</verse>
			<verse number="9">Zaye ke izihlwele, ebezihamba ngaphambili, nebezilandela, zidanduluka, zisithi, Hosana kuye unyana kaDavide! Makabongwe lowo uzayo egameni leNkosi; Hosana enyangweni.</verse>
			<verse number="10">Akungena eYerusalem, wonke umzi wazamazama, usithi, Ngubani na lo?</verse>
			<verse number="11">Zathi ke indimbane, Lo nguYesu, umprofeti ongowaseNazarete yelaseGalili.</verse>
			<verse number="12">Waza uYesu wangena etempileni kaThixo, wabakhupha bonke ababethengisa nababethenga etempileni, wazibhukuqa iitafile zabatshintshi bemali, nezihlalo zabathengisa ngamahobe.</verse>
			<verse number="13">Wathi kubo, Kubhaliwe kwathiwa, Indlu yam iya kubizwa ngokuba yindlu yokuthandaza; Ke nina niyenze umqolomba wezihange.</verse>
			<verse number="14">Kweza kuye iimfama neziqhwala, etempileni apho, waziphilisa, wabaphilisa.</verse>
			<verse number="15">Bathe ke ababingeleli abakhulu nababhali, bakuyibona imimangaliso awayenzayo, kwanabantwana bedanduluka etempileni, besithi, Hosana kuye uNyana kaDavide: bacaphuka kakhulu,</verse>
			<verse number="16">bathi kuye, Uyayiva na into abayithethayo aba? Athi kubo uYesu, Ewe; anizanga nikulese na ukuthi, Emlonyeni weentsana nabanyayo ulungiselele indumiso?</verse>
			<verse number="17">Wabashiya, waphuma ngaphandle komzi, waya eBhetani; walala khona.</verse>
			<verse number="18">Uthe ke kwakusa, xa abuyela kuwo umzi, walamba.</verse>
			<verse number="19">Wathi, ebone mkhiwane uthile ngasendleleni, waya kuwo, akafumana nto kuwo, yangamagqabi odwa; wathi kuwo, Makungaze kuvele siqhamo kuwe naphakade. Wabuna kwangoko umkhiwane lowo.</verse>
			<verse number="20">Bakukubona oko abafundi bakhe, bamangaliswa, besithi, Utheni na ukubuna kwangoko umkhiwane?</verse>
			<verse number="21">Waphendula uYesu wathi kubo, Inene, ndithi kuni, Ukuba nithe nanokholo, anathandabuza, anisayi kwenza le nto yomkhiwane yodwa; nothi kule ntaba, Thabatheka; uphoseke elwandle; iya kwenziwa.</verse>
			<verse number="22">Neento zonke enithe nazicela ekuthandazeni nikholwa, nozamkela.</verse>
			<verse number="23">Kuthe akungena etempileni, xa afundisayo, beza kuye ababingeleli abakhulu namadoda amakhulu abantu, besithi, Ezi zinto uzenza ngagunya lini na? ngubani na ke okunike eli gunya?</verse>
			<verse number="24">Waphendula ke uYesu wathi kubo, Nam ndiya kubuza kuni zwi-nye; endothi, ukuba nithe nandixelela lona, ndinixelele nam ukuba ndizenza ngagunya lini na ezi zinto.</verse>
			<verse number="25">Ubhaptizo lukaYohane lwaluphuma phi na? ezulwini, nokuba ngabantu? Bacamanga ke bona bodwa, besithi, Ukuba sithe, Lwaphuma emazulwini; wothi kuthi, Ibiyini na phofu ukuba ningakholwa nguye?</verse>
			<verse number="26">Ukuba ke sithe, Lwaphuma ebantwini; siyaboyika abantu; kuba bonke bebambe ukuthi uYohane ungumprofeti.</verse>
			<verse number="27">Baphendula bathi kuYesu, Asazi. Wathi ke kubo, Nam ke andinixeleli ukuba ndizenza ngagunya lini na ezi zinto.</verse>
			<verse number="28">Nithini na ke? Umntu othile ube enoonyana ababini; weza kowokuqala, wathi, Mntwana wam, hamba uye kusebenza namhla esidiliyeni sam.</verse>
			<verse number="29">Waphendula wathi, Andiyi; waguquka kamva, wemka.</verse>
			<verse number="30">Weza nakowesibini, wathetha kwangokunjalo. Waphendula ke yena wathi, Ndiyaya, nkosi;</verse>
			<verse number="31">Nguwuphi na kwabo bobabini owenza ukuthanda kukayise? Bathi kuye, Owokuqala. Athi kubo uYesu, Inene ndithi kuni, Bayaniphangela ke ukungena ebukumkanini bukaThixo ababuthi berhafu namahenyukazi.</verse>
			<verse number="32">Ngokuba uYohane weza kuni ngendlela yobulungisa, anakholwa nguye; kodwa bakholwa nguye bona ababuthi berhafu namahenyukazi; ke nina, nakukubona oko, anibuyanga nizohlwaye, ukuze nikholwe nguye.</verse>
			<verse number="33">Yivani omnye umzekeliso: Bekukho umninindlu othile, owatyala isidiliya, wasibiyela, wemba kuso isixovulelo seediliya, wakha inyango, waqeshisa ngaso kubalimi, wahambela kwelinye.</verse>
			<verse number="34">Lithe ke lakusondela ixesha leziqhamo, wathuma abakhonzi bakhe kubalimi abo, ukuya kwamkela iziqhamo zaso.</verse>
			<verse number="35">Besuka abalimi babathabatha abakhonzi bakhe, bathi omnye bamtyabula, omnye bambulala, nomnye bamgibisela ngamatye.</verse>
			<verse number="36">Wabuya ke wathuma abanye abakhonzi, bebaninzi kunabokuqala, benjenjalo nakubo.</verse>
			<verse number="37">Uthe ke kamva wathuma kubo unyana wakhe, esithi, Baya kumhlonela yena unyana wam.</verse>
			<verse number="38">Bathe ke bakumbona unyana abalimi, batshono ukuthi, Lo yindlalifa; yizani siyibulale, silihluthe ilifa layo.</verse>
			<verse number="39">Bamthabatha, bamkhuphela ngaphandle kwesidiliya, bambulala.</verse>
			<verse number="40">Xa athe wafika ngoko umninisidiliya, uya kwenza ntoni na kwabo balimi?</verse>
			<verse number="41">Bathi kuye, Uya kubatshabalalisa kakubi abo bangendawo, aze isidiliya eso aqeshise ngaso kubalimi bambi, abomamkelisa iziqhamo ngamaxesha azo.</verse>
			<verse number="42">Athi kubo uYesu, Anizanga nikulese na ezibhalweni ukuthi, Ilitye abalicekisayo abakhi, Lelona laba yintloko yembombo; yenziwe yiNkosi le;</verse>
			<verse number="43">Kungoko ndithi kuni, Ubukumkani bukaThixo buya kususwa kuni, bunikwe uhlanga oluzivelisayo iziqhamo zabo.</verse>
			<verse number="44">Kanjalo lowo uwe phezu kweli litye uya kutyumka, ke lowo lithe lamwela liya kumcola.</verse>
			<verse number="45">Bathi ababingeleli abakhulu nabaFarisi, bakuyiva imizekeliso yakhe, baqonda ukuba uthetha ngabo.</verse>
			<verse number="46">Baza befuna ukumbamba, basuka boyika abantu, kuba babesithi ungumprofeti.</verse>
		</chapter>
		<chapter number="22">
			<verse number="1">Wabuya waphendula uYesu wathetha kubo ngemizekeliso, wathi,</verse>
			<verse number="2">Ubukumkani bamazulu bufanekiswa nomntu ongukumkani, owenzela unyana wakhe umtshato;</verse>
			<verse number="3">Wasusa abakhonzi bakhe ukuba baye kubabiza abamenyiweyo, beze emsithweni, kodwa abavumanga ukuza.</verse>
			<verse number="4">Wabuya wesusa abanye abakhonzi, esithi, Yitshoni kwabamenyiweyo ukuthi, Yabonani, isidlo sam sendisilungisile; iinkomo zam neento zam ezityetyisiweyo zixheliwe, konke sekulungile; yizani emsithweni.</verse>
			<verse number="5">Abakhathalanga ke bona; basuka bemka, omnye waya kweyakhe intsimi, omnye waya ekurhwebeni kwakhe.</verse>
			<verse number="6">Bathi ke abaseleyo bababamba abakhonzi bakhe, babaphatha kakubi, bababulala.</verse>
			<verse number="7">Evile ke ukumkani, waqumba, wawukhupha umkhosi wakhe, wabatshabalalisa abo babulali, wawutshisa nomzi wabo.</verse>
			<verse number="8">Aze athi kubakhonzi bakhe, Umsitho okunene sewulungile wona, kodwa abamenyiweyo bebengafanelekile.</verse>
			<verse number="9">Yiyani ngoko ezindleleni, nithi abo nithe nabafumana, nibabize beze emsithweni.</verse>
			<verse number="10">Baphuma abo bakhonzi baya ezindleleni, bahlanganisa bonke ababafumanayo, abakhohlakeleyo kwanabalungileyo; wazala umsitho ngabamenyiweyo.</verse>
			<verse number="11">Ke kaloku akungena ukumkani, eza kukhangela abamenyiweyo, wabona apho umntu ongambethe ngubo yamsitho.</verse>
			<verse number="12">Athi kuye, Wethu, utheni na ukungena apha, ungenáyo ingubo yomsitho? Wabe engathethi.</verse>
			<verse number="13">Wathi ukumkani kubalungiseleli, Mbopheni iinyawo nezandla, nimthabathe, nimkhuphele ebumnyameni bangaphandle; khona apho kuya kubakho ukulila nokutshixiza kwamazinyo.</verse>
			<verse number="14">Kuba baninzi ababiziweyo, ke bambalwa abanyuliweyo.</verse>
			<verse number="15">Baza abaFarisi baya benza ibhunga lokuba bamthiyele ekuthetheni kwakhe.</verse>
			<verse number="16">Bathumela kuye abafundi babo benamaHerode, besithi, Mfundisi, siyazi ukuba uyinyaniso, uyifundisa indlela kaThixo ngenyaniso; kananjalo akukhathali nangubani, kuba akukhethi buso bamntu.</verse>
			<verse number="17">Sixelele ngoko, uthini na wena? Kuvumelekile na ukumnika irhafu uKesare, akuvumelekile, sini na?</verse>
			<verse number="18">Eyazi ke uYesu inkohlakalo yabo, wathi, Nindilingelani na, bahanahanisindini?</verse>
			<verse number="19">Ndiboniseni iqhosha lerhafu. Bamzisela ke idenariyo.</verse>
			<verse number="20">Athi kubo, Ngokabani na lo mfanekiso nombhalo?</verse>
			<verse number="21">Bathi kuye, NgokaKesare. Athi kubo, Ngoko ke buyiselani izinto zikaKesare kuKesare; nezinto zikaThixo kuThixo.</verse>
			<verse number="22">Bakukuva ke oko, bamangaliswa, bamshiya, bemka.</verse>
			<verse number="23">Kwangaloo mini kweza kuye abaSadusi, bona abo bathi akukho luvuko, bambuza, besithi,</verse>
			<verse number="24">besithi, Mfundisi, uMoses wathi, Ukuba ubani uthe wafa engenabantwana, wothi umzalwana wakhe amngene umfazi wakhe, amvelisele imbewu umzalwana wakhe.</verse>
			<verse number="25">Ke kaloku kwaye kukho kuthi abazalwana abasixhenxe; waza owokuqala akubon' ukuba uzekile wabhubha, wathi, kuba engenambewu, wamshiya kumzalwana wakhe umfazi wakhe.</verse>
			<verse number="26">Wenjenjalo nowesibini, nowesithathu, kwada kwaya kowesixhenxe.</verse>
			<verse number="27">Emveni ke kwabo bonke, wafa naye umfazi.</verse>
			<verse number="28">Ngoko eluvukweni uya kuba ngumfazi wawuphi na kweso sixhenxe? kuba bonke babenaye.</verse>
			<verse number="29">Waphendula uYesu wathi kubo, Niyalahleka, kuba ningazazi izibhalo kwanamandla kaThixo.</verse>
			<verse number="30">Kuba eluvukweni abazeki, abendiswa; banjengezithunywa zikaThixo emazulwini.</verse>
			<verse number="31">Ngalo ke uvuko lwabafileyo, anikulesanga na okwathethwayo kuni nguThixo, esithi,</verse>
			<verse number="32">Mna ndinguThixo ka-Abraham, uThixo kaIsake, uThixo kaYakobi? uThixo akangowabafileyo, ungowabaphilileyo.</verse>
			<verse number="33">Zathi izihlwele zakukuva oko, zakhwankqiswa yimfundiso yakhe.</verse>
			<verse number="34">Ke kaloku bathe abaFarisi, bakuva ukuba ubethe labakhohla abaSadusi, bahlanganiselana ndawonye.</verse>
			<verse number="35">Ke kaloku omnye wabo, ongumqondisi-mthetho, wambuza umbuzo, emlinga, esithi,</verse>
			<verse number="36">Mfundisi, owona myalelo mkhulu emthethweni nguwuphi na?</verse>
			<verse number="37">Wathi ke uYesu kuye, Uze uyithande iNkosi uThixo wakho ngentliziyo yakho iphela, nangomphefumlo wakho uphela, nangengqondo yakho iphela.</verse>
			<verse number="38">Lo ngowokuqala nomkhulu umthetho.</verse>
			<verse number="39">Owesibini ke ufana nawo: Uze umthande ummelwane wakho ngoko uzithanda ngako.</verse>
			<verse number="40">Kule mithetho yomibini kuxhomekeke umyalelo uphela nabaprofeti.</verse>
			<verse number="41">Bakubon' ukuba bahlanganisene ke abaFarisi, uYesu wababuza,</verse>
			<verse number="42">esithi, Nithini na nina ngoKristu? ngunyana kabani na? Bathi kuye, Nyana kaDavide.</verse>
			<verse number="43">Athi kubo, Yini na phofu ukuba uDavide ngoMoya ambize ngokuthi, Nkosi, esithi,</verse>
			<verse number="44">Yathi iNkosi eNkosini yam, Hlala ngasekunene kwam, Ndide iintshaba zakho ndizenze isihlalo seenyawo zakho?</verse>
			<verse number="45">Ukuba uDavide ngoko umbiza ngokuba Nkosi, ungunyana wakhe ngani na?</verse>
			<verse number="46">Akubangakho namnye ubenako ukumphendula nezwi eli; kananjalo kususela kuloo mini, akubanga sabakho mntu waba nabuganga bakumbuza nto.</verse>
		</chapter>
		<chapter number="23">
			<verse number="1">Waza uYesu wathetha kwindimbane nakubafundi bakhe,</verse>
			<verse number="2">besithi, Ababhali nabaFarisi bahleli esihlalweni sikaMoses;</verse>
			<verse number="3">Konke ngoko abasukuba besithi kuni kugcineni, ze nikugcine nikwenze; kodwa ze ningenzi ngokwemisebenzi yabo; kuba bayathetha baze bangenzi.</verse>
			<verse number="4">Kuba babopha imithwalo enzima, esindayo, bayibeke emagxeni abantu; kodwa bona abafuni kuzishukumisa nangomnwe lo wabo.</verse>
			<verse number="5">Yonke imisebenzi yabo ke bayenza ukuze babonwe ngabantu; bawenza banzi amafilakteriyu abo, bayandise imiqukumbelo yeengubo zabo.</verse>
			<verse number="6">Bathanda izihlalo eziphambili esidlweni, nezihlalo eziphambili ezindlwini zesikhungu,</verse>
			<verse number="7">nemibuliso ezindaweni zembutho, nokubizwa kwabantu ngokuthi, Rabhi, Rabhi.</verse>
			<verse number="8">Ke nina maningabizwa kuthiwe Rabhi, kuba mnye uMkhokeli wenu, uKristu; nina ke nonke ningabazalwana.</verse>
			<verse number="9">Ningabizi mntu ngokuba nguyihlo emhlabeni apha; kuba mnye uYihlo wenu, lowo usemazulwini.</verse>
			<verse number="10">Kananjalo maningabizwa ngokuba ningabakhokeli; kuba mnye uMkhokeli wenu, uKristu.</verse>
			<verse number="11">Omkhulu ke kuni makabe ngumlungiseleli wenu.</verse>
			<verse number="12">Osukuba ke eziphakamisa uya kuthotywa; nozithobayo uya kuphakanyiswa.</verse>
			<verse number="13">Yeha nina, babhali nabaFarisi, bahanahanisindini! Kuba nibuvala ubukumkani bamazulu phambi kwabantu; kuba aningeni nina, nabangenayo anibavumeli ukuba bangene.</verse>
			<verse number="14">Yeha nina, babhali nabaFarisi, bahanahanisindini! ngokuba nizidla izindlu zabahlolokazi, nize ngokunyhwalaza nithandaze uzungu;</verse>
			<verse number="15">Yeha nina, babhali nabaFarisi, bahanahanisindini! Ngokuba nijikajika ulwandle nomhlaba ukuze nenze abe mnye ongena ebuYudeni; nithi ke, nakuba nibe, nimenze abe ngumntwana wesihogo ngokuphindiweyo kunani.</verse>
			<verse number="16">Yeha, nina bakhokelindini baziimfama! Nina nithi, Othe wafunga itempile, akunto oko; ke othe wafunga igolide yetempile, unetyala.</verse>
			<verse number="17">Ziyatha, zimfama, kanene yiyiphi na enkulu? Yigolide, yitempile eyingcwalisayo igolide, kusini na?</verse>
			<verse number="18">Kanjalo nothi, Othe wafunga isibingelelo, akunto; ke othe wafunga umnikelo ophezu kwawo, unetyala.</verse>
			<verse number="19">Ziyatha, zimfama, kanene yiyiphi na enkulu? Ngumnikelo, sisibingelelo esiwungcwalisayo umnikelo, kusini na?</verse>
			<verse number="20">Lowo usifungayo ngoko isibingelelo ufunga sona neento zonke eziphezu kwaso.</verse>
			<verse number="21">Nalowo uyifungayo itempile, ufunga yona nomiyo kuyo.</verse>
			<verse number="22">Nalowo usifungayo izulu, ufunga itrone kaThixo nohleli phezu kwayo.</verse>
			<verse number="23">Yeha nina, babhali nabaFarisi, bahanahanisindini! Kuba ninikela izishumi zetyeleba nedile nekumin, kanti nizishiyile ezona ndawo zinzima zomthetho, umgwebo nenceba nokholo; ezi benimelwe kukuba nizenze, nithi neziya ningazishiyi.</verse>
			<verse number="24">Bakhokelindini baziimfama, abahluza imbuzane, niginye inkamela.</verse>
			<verse number="25">Yeha nina, babhali nabaFarisi, bahanahanisindini! Kuba nihlambulula umphandle wendebe nesitya, kanti ngaphakathi zizele kukuphanga nokugqithisela.</verse>
			<verse number="26">MFarisindini, imfama, hlambulula kuqala okungaphakathi kwendebe nesitya, ukuze nomvandedwa ube ube nyulu.</verse>
			<verse number="27">Yeha nina, babhali nabaFarisi, bahanahanisindini! ngokuba nifana namangcwaba aqatywe mhlophe, abonakala emahle ngaphandle, kanti ngaphakathi azele ngamathambo abafileyo nako konke ukungcola.</verse>
			<verse number="28">Ngokukwanjalo nani ngaphandle nibonakala ebantwini ukuba ningamalungisa, kanti ngaphakathi nizele luhanahaniso nokuchasa umthetho.</verse>
			<verse number="29">Yeha nina, babhali nabaFarisi, bahanahanisindini! ngokuba niwakha amangcwaba abaprofeti, nivathise amangcwaba amalungisa;</verse>
			<verse number="30">Kwaye nithi, Ukuba sasikho thina kwimihla yoobawo, singe singabanga nabudlelane nabo ngegazi labaprofeti.</verse>
			<verse number="31">Ngoko niyangqina kwanina, ukuba ningoonyana babo babulala abaprofeti.</verse>
			<verse number="32">Wuzaliseni ngoko umlinganiso wooyihlo.</verse>
			<verse number="33">Zinyokandini, nzalandini yamarhamba, ningáthini na ukuwusaba umgwebo wesihogo?</verse>
			<verse number="34">Ngenxa yoko, niyabona, mna ndinithumela abaprofeti nezilumko nababhali; nithi ke inxenye kubo niyibulale, niyibethelele eminqamlezweni; nithi inxenye kubo niyityakatye ezindlwini zenu zesikhungu, niyitshutshise kwimizi ngemizi;</verse>
			<verse number="35">ukuze linifikele lonke igazi elinobulungisa, elaphalazwayo emhlabeni, lithabathela egazini lika-Abheli ilungisa, lizise egazini likaZekariya, unyana kaBharakiya, enambulalayo phakathi kwetempile nesibingelelo.</verse>
			<verse number="36">Inene, ndithi kuni, Zonke ezo zinto ziya kusihlela esi sizukulwana.</verse>
			<verse number="37">Yerusalem, Yerusalem, wena ubabulalayo abaprofeti, ubagibisele ngamatye abo bathunywe kuwe, kufuthi kangakanani na ndithande ukubabuthela ndawonye abantwana bakho, ngohlobo esithi isikhukukazi siwabuthele ndawonye amathole aso ngaphantsi kwamaphiko, anavuma!</verse>
			<verse number="38">Yabonani, indlu yenu ishiywa nani ize.</verse>
			<verse number="39">Kuba ndithi kuni, Aniyi kuba sandibona emveni koku, nide nithi, Makabongwe lowo uzayo egameni leNkosi.</verse>
		</chapter>
		<chapter number="24">
			<verse number="1">Ephumile uYesu, wemka etempileni; bathe abafundi bakhe beza kumbonisa izakhiwo zetempile.</verse>
			<verse number="2">Wathi kubo uYesu, Niyazibona na zonke ezi zinto? Inene, ndithi kuni, Akusayi kusala apha ilitye phezu kwelitye, elingayi kuchithwa.</verse>
			<verse number="3">Ke kaloku, akubon' ukuba uhleli eNtabeni yemiNquma, beza kuye abafundi bebodwa, bathi, Sixelele ukuba ziya kubakho nini na ezo zinto; uya kuba yini na umqondiso wokufika kwakho, nowokupheliswa kwephakade eli?</verse>
			<verse number="4">Waphendula uYesu wathi kubo, Lumkani ningalahlekiswa mntu.</verse>
			<verse number="5">Kuba baninzi abaya kuza egameni lam, besithi, banguye uKristu; balahlekise abantu abaninzi.</verse>
			<verse number="6">Niya kuthi ke nive iimfazwe namarhe eemfazwe; lumkani ningabi navuso, kuba zonke ezo zinto zimele ukuhla; kanti kona ukuphela akukabikho.</verse>
			<verse number="7">Kuba uhlanga luya kuvukelana nohlanga, nobukumkani buvukelane nobukumkani; kuya kubakho iindlala, neendyikitya zokufa, nezinyikimo zomhlaba kwiindawo ngeendawo.</verse>
			<verse number="8">Zonke ke ezo zinto zikukuqaleka kwenimba.</verse>
			<verse number="9">Ngelo xesha baya kuninikela ekubandezelweni, banibulale; niya kuthiywa ziintlanga zonke ngenxa yegama lam.</verse>
			<verse number="10">Ngelo xesha baninzi abaya kukhutyekiswa, bangcatshane, bathiyane.</verse>
			<verse number="11">Kwaye kuya kuvela abaprofeti ababuxoki babe baninzi, balahlekise abantu abaninzi.</verse>
			<verse number="12">Nangenxa yokwanda kokuchasa umthetho, luya kuphola uthando lwabaninzi.</verse>
			<verse number="13">Ke onyamezeleyo kwada kwaba sekupheleni, lowo uya kusindiswa.</verse>
			<verse number="14">Zaye ezi ndaba zilungileyo zobukumkani ziya kuvakaliswa kulo elimiweyo liphela, zibe bubungqina kuzo zonke iintlanga; kwandule ke kufike ukuphela.</verse>
			<verse number="15">Xa nithe nalibona isikizi lesiphanziso, ekuthethwe ngalo ngoDaniyeli umprofeti, limi endaweni engcwele (lowo ulesayo makaqiqe);</verse>
			<verse number="16">Ngelo xa mabathi abakwelakwaYuda basabele ezintabeni;</verse>
			<verse number="17">Ophezu kwendlu makangehli aye kuthabatha into endlwini yakhe;</verse>
			<verse number="18">nosentsimini makangabuyeli emva aye kuthabatha iingubo zakhe.</verse>
			<verse number="19">Yeha ke, abamithiyo nabanyisayo ngaloo mihla!</verse>
			<verse number="20">Thandazani ke, ukuba intsabo yenu ingabi sebusika nangesabatha.</verse>
			<verse number="21">Kuba ngelo xesha kuya kubakho imbandezelo enkulu, ekungazanga kubekho injalo kwasekuqalekeni kwehlabathi, kwada kwaba kalokunje, ekungasayi kubuye kubekho injalo.</verse>
			<verse number="22">Kanjalo ukuba ibingayi kuthi loo mihla inqanyulelwe, bekungayi kubakho nyama isindayo; ngenxa ke yabanyuliweyo, loo mihla iya kunqanyulelwa.</verse>
			<verse number="23">Ngelo xa ke, ukuba ubani uthe kuni, Nanku apha uKristu, nokuba uthe, Nankuya phaya; musani ukukholwa yiyo.</verse>
			<verse number="24">Kuya kuvela ooKristu ababuxoki, nabaprofeti ababuxoki, benze imiqondiso emikhulu nezimanga; ngokokude, ukuba bekunokwenzeka, balahlekise nabanyuliweyo.</verse>
			<verse number="25">Yabonani, ndinixelele ngenxa engaphambili.</verse>
			<verse number="26">Ukuba ngoko bathi kuni, Nanko entlango, musani ukuphuma niye. Musani ukuphuma; nanko emagumbini afihlakeleyo; musani ukukholwa yiyo.</verse>
			<verse number="27">Kuba kwanjengokuba umbane uthi uphume empumalanga, ubonakale kude kuse entshonalanga; koba njalo nokufika koNyana woMntu.</verse>
			<verse number="28">Kuba apho sukuba sikhona isidumbu, aya kuhlanganisana khona amaxhalanga.</verse>
			<verse number="29">Kwaoko ke, emveni kwembandezelo yaloo mihla, ilanga liya kwenziwa mnyama, ithi nenyanga ifiphale, zithi neenkwenkwezi ziwe ezulwini, athi namandla amazulu azanyazanyiswe.</verse>
			<verse number="30">Uya kubonakala ngelo xesha umqondiso woNyana woMntu ezulwini; zimbambazele ngelo xesha zonke izizwe zomhlaba, zimbone uNyana woMntu esiza esemafini ezulu, enamandla, nobuqaqawuli obukhulu.</verse>
			<verse number="31">Azithumele izithunywa zakhe zasemazulwini, zinexilongo elisandi sikhulu, zibahlanganisele ndawonye abanyulwa bakhe, baphume kumacala omane omoya, kuthabathela esiphelweni sezulu, kuse kwesinye isiphelo samazulu.</verse>
			<verse number="32">Fundani kuwo umkhiwane umzekeliso; xa selithe lathamba isebe lawo, lahluma amagqabi, niyazi ukuba likufuphi ihlobo.</verse>
			<verse number="33">Ngokukwanjalo nani, xa nithe nazibona zonke ezo zinto, yazini ukuba kukufuphi, sekusemnyango.</verse>
			<verse number="34">Inene ndithi kuni, Asisayi kudlula esi sizukulwana, zingadanga zonke ezo zinto zibekho.</verse>
			<verse number="35">Liya kudlula izulu nehlabathi, kodwa amazwi am akayi kudlula.</verse>
			<verse number="36">Kodwa akukho bani uwaziyo loo mhla nelo lixa, azazi nezithunywa zamazulu, nguBawo yedwa.</verse>
			<verse number="37">Ke kaloku, njengokuba ibinjalo imihla kaNowa, koba njalo nokufika koNyana woMntu.</verse>
			<verse number="38">Kuba njengokuba babesithi, ngemihla yangaphambi konogumbe, babesidla, besela, bazeke, besendiswe, kwada kwayimini awangena ngayo emkhombeni uNowa,</verse>
			<verse number="39">kwaye abazange baqonde wada wafika unogumbe, wabakhukulisa bonke; koba njalo nokufika koNyana woMntu.</verse>
			<verse number="40">Ngelo xesha ababini boba sentsimini; omnye amkelwe, omnye ashiywe.</verse>
			<verse number="41">Abafazi ababini boba besila etyeni lokusila; omnye amkelwe, omnye ashiywe.</verse>
			<verse number="42">Phaphani ngoko; ngokuba ningazi ukuba lilixa liphi na eza ngalo iNkosi yenu.</verse>
			<verse number="43">Yazini ke oku, ukuba ebesazi umninindlu ukuba isela liza ngawuphi na umlindo wobusuku, ange elindile, akavuma ukuba indlu yakhe igqojozwe.</verse>
			<verse number="44">Nani ngoko yibani nilungile, ngokuba uNyana woMntu uza ngelixa eningalikhumbuleliyo.</verse>
			<verse number="45">Ngubani na ke loo mkhonzi uthembekileyo, uqondayo, eyathi inkosi yakhe yammisa phezu kwabendlu yayo, ukuze abanike ukudla ngexesha elifanelekileyo?</verse>
			<verse number="46">Unoyolo loo mkhonzi, iya kuthi yakufika inkosi yakhe imfumane esenjenjalo.</verse>
			<verse number="47">Inene ndithi kuni, iya kummisa phezu kwayo yonke impahla yayo.</verse>
			<verse number="48">Ukuba ke loo mkhonzi ungendawo uthe entliziyweni yakhe, Inkosi yam iyalibala ukuza;</verse>
			<verse number="49">Aqale ukubabetha abakhonza kunye naye, adle, asele namanxila;</verse>
			<verse number="50">iya kufika inkosi yaloo mkhonzi ngemini engayilindeleyo, nangelixa angalaziyo;</verse>
			<verse number="51">imsike kubini, immisele isabelo sakhe nabahanahanisi; khona apho kuya kubakho ukulila nokutshixiza kwamazinyo.</verse>
		</chapter>
		<chapter number="25">
			<verse number="1">Ngelo xesha ubukumkani bamazulu buya kufanekiswa neentombi ezilishumi, ezazithabathayo izibane zazo, zaphuma zaya kumkhawulela umyeni.</verse>
			<verse number="2">Ezintlanu ke kuzo zaye ziziingqondi, ezintlanu ziziziyatha.</verse>
			<verse number="3">Ezo ke ezizizidenge zazithabatha izibane zazo, azaphatha oli nazo.</verse>
			<verse number="4">Kodwa eziziingqondi zaphatha ioli ezityeni zazo, kwanezibane zazo.</verse>
			<verse number="5">Ke kaloku, akubon' ukuba ulibele umyeni, zozela zonke zalala.</verse>
			<verse number="6">Ke kaloku ezinzulwini zobusuku kwamenyezwa, Nanko umyeni esiza; phumani niye kumkhawulela.</verse>
			<verse number="7">Zaza zavuka zonke ezo ntombi, zalungisa izibane zazo.</verse>
			<verse number="8">Zathi ke eziziziyatha kweziziingqondi, Sipheni kwioli yenu leyo; ngokuba izibane zethu zicima.</verse>
			<verse number="9">Zaphendula ke eziziingqondi, zathi, Hayi; hleze anganeli kuthi nakuni; yiyani kanye kwabathengisayo, nizithengele.</verse>
			<verse number="10">Kuthe ke, zisaya kuthenga, wafika umyeni; zaza ezo bezisezilungile zangena naye emsithweni, lwavalwa ke ucango.</verse>
			<verse number="11">Zithi ke kamva zifike nezinye iintombi ezo, zisithi, Nkosi, Nkosi, sivulele.</verse>
			<verse number="12">Waphendula ke yena wathi, Inene ndithi kuni, andinazi nina.</verse>
			<verse number="13">Phaphani ngoko, ngokuba ningayazi imini kwanalo ilixa.</verse>
			<verse number="14">Kaloku ubukumkani bamazulu bunjengomntu owathi, eza kuhambela kwelinye, wabiza abakhe abakhonzi, wayinikela kubo impahla yakhe.</verse>
			<verse number="15">Wathi omnye wamnika iitalente zantlanu, omnye zambini, nomnye yaba nye; elowo ngokwamandla akhe; wanduluka kwaoko.</verse>
			<verse number="16">Lowo ke wamkela iitalente ezintlanu, waya wasebenza ngazo, wenza esinye isihlanu seetalente.</verse>
			<verse number="17">Kwangokunjalo nalowo wamkela ezimbini, naye wazuza esinye isibini.</verse>
			<verse number="18">Ke naye lowo wamkela yanye, waya wemba emhlabeni, wayifihla imali yenkosi yakhe.</verse>
			<verse number="19">Emva kwexesha elide, ifike inkosi yabo bakhonzi, ibalelane nabo.</verse>
			<verse number="20">Weza lowo wamkela iitalente ezintlanu, wazisa esinye isihlanu seetalente phezu kwazo, esithi, Nkosi, wandinika iitalente zantlanu; khangela, ndizuze esinye isihlanu seetalente phezu kwazo.</verse>
			<verse number="21">Yathi ke kuye inkosi yakhe, Hee ke, mkhonzi ulungileyo, uthembekileyo! Ubuthembekile kwiinto ezimbalwa; ndiya kukumisa phezu kweento ezininzi; ngena eluvuyweni lwenkosi yakho.</verse>
			<verse number="22">Weza ke nalowo wamkela iitalente ezimbini, wathi, Nkosi, wandinika iitalente zambini; khangela, ndizuze esinye isibini seetalente phezu kwazo.</verse>
			<verse number="23">Yathi kuye inkosi yakhe, Hee ke, mkhonzi ulungileyo, uthembekileyo! Ubuthembekile kwiinto ezimbalwa; ndiya kukumisa phezu kweento ezininzi; ngena eluvuyweni lwenkosi yakho.</verse>
			<verse number="24">Weza ke nalowo wamkela italente yanye, wathi, Nkosi, bendikwazi wena ukuba ungumntu olukhuni, uvuna apho ubungahlwayelanga khona, ubuthe apho ungelelanga khona;</verse>
			<verse number="25">Ndasuka ndoyika, ndaya ndayiselela italente yakho ngomhlaba; nanku unako okwakho.</verse>
			<verse number="26">Yaphendula ke inkosi yakhe, yathi kuye, Sisicakandini singendawo, silivila, ubusazi nje ukuba ndivuna apho ndingahlwayelanga khona, ndiqokelele apho ndingahlwayelanga khona;</verse>
			<verse number="27">ubumelwe kukuthi ngoko ube ubuyibeke imali yam kubananisi, ndaza ndakufika mna, ndabuya ndakuzuza okwam kunenzala.</verse>
			<verse number="28">Mhlutheni ngoko italente leyo, niyinike lowo uneetalente ezilishumi.</verse>
			<verse number="29">Kuba wonke umntu onako Uya kunikwa, abe nako ngokugqithiseleyo; ke ongenako, uya kuhluthwa kwanoko anako.</verse>
			<verse number="30">Naye umkhonzi ongancedi lutho, mkhupheleni ebumnyameni obungaphandle; khona apho kuya kubakho ukulila nokutshixiza kwamazinyo.</verse>
			<verse number="31">Xa ke athe wafika uNyana woMntu esebuqaqawulini bakhe, enazo zonke izithunywa ezingcwele, ngelo xa uya kuhlala phezu kwetrone yobuqaqawuli bakhe;</verse>
			<verse number="32">zihlanganiswe phambi kwakhe zonke iintlanga, abahlule abanye kwabanye, njengokuba umalusi ezahlula izimvu ezibhokhweni;</verse>
			<verse number="33">athi zona izimvu azimise ngasekunene kwakhe, athi kodwa zona iibhokhwe azimise ngasekhohlo.</verse>
			<verse number="34">Uya kuthi ke ukumkani kwabangasekunene kwakhe, Yizani, nina nisikelelweyo nguBawo, nibudle ilifa ubukumkani obalungiselwa nina kwasekusekweni kwehlabathi.</verse>
			<verse number="35">Kuba ndalamba, nandipha ukudla; ndanxanwa, nandiseza; ndandingowasemzini, nandingenisa endlwini;</verse>
			<verse number="36">ndandize, nandambesa; ndandisifa, nandivelela; ndandisentolongweni, neza kum.</verse>
			<verse number="37">Oza amphendule ke amalungisa, esithi, Nkosi, sakubona nini na ulambile, sakonga; unxaniwe, saseza?</verse>
			<verse number="38">Sakubona nini na ungowasemzini, sakungenisa endlwini? Uze, sakwambesa?</verse>
			<verse number="39">Sakubona nini na ke usifa, okanye usentolongweni, seza kuwe?</verse>
			<verse number="40">Aze aphendule ukumkani athi kuwo, Inene ndithi kuni, Ekubeni nithe nenjenjalo nakomnye waba bazalwana bam bangabona bangabona bancinane, nenjenjalo nakum.</verse>
			<verse number="41">Uya kuthi nakwabangasekhohlo, Mkani kum, nina baqalekiswa, niye emlilweni ongunaphakade, owalungiselwa uMtyholi nezithunywa zakhe.</verse>
			<verse number="42">Kuba ndalamba, anandiseza; ndanxanwa, anandiseza;</verse>
			<verse number="43">ndandingowasemzini, anandingenisa ndlwini; ndandize, anandambesa; ndandisifa, ndandisentolongweni, anandivelela.</verse>
			<verse number="44">Boza ke bamphendule nabo, besithi, Nkosi, sakubona nini na ulambile, okanye unxaniwe, okanye ungowasemzini, okanye uze, okanye usifa, okanye usentolongweni, asakulungiselela?</verse>
			<verse number="45">Aze abaphendule athi, Inene ndithi kuni, Ekubeni ningenjanga njalo nakumnye waba bangabona bangabona bancinane, anenjanga njalo nakum.</verse>
			<verse number="46">Abo baya kumka aba baye elubethweni olungunaphakade; ke wona amalungisa aya kuya ebomini obungunaphakade.</verse>
		</chapter>
		<chapter number="26">
			<verse number="1">Kwathi, xeshikweni uYesu ebewagqibile onke la mazwi, wathi kubafundi bakhe,</verse>
			<verse number="2">Niyazi ukuba emveni kweentsuku ezimbini kukho ipasika, aze uNyana woMntu anikelwe ukuba abethelelwe emnqamlezweni.</verse>
			<verse number="3">Bahlanganisana ngoko ababingeleli abakhulu, nababhali, namadoda amakhulu abantu, endlwini yombingeleli omkhulu okuthiwa nguKayafa.</verse>
			<verse number="4">Babhunga ukuba bambambe uYesu ngobuqhophololo, bambulale.</verse>
			<verse number="5">Babesithi ke, Kungabi ngomthendeleko, hleze kubekho isaqunge phakathi kwabantu.</verse>
			<verse number="6">Kwathi, uYesu eseBhetani, endlwini kaSimon owayeneqhenqa,</verse>
			<verse number="7">Kweza kuye umfazi enehlala lelabhastile, linamafutha aqholiweyo axabiso likhulu, wamgalela entloko, akubon' ukuba uhleli ngasesithebeni.</verse>
			<verse number="8">Bekubonile ke oko abafundi bakhe, bacaphuka, besithi, Yeyani na le nkcitho?</verse>
			<verse number="9">Kuba la mafutha ngekuthengiswe ngawo ngexabiso elikhulu, kwaphiwa amahlwempu.</verse>
			<verse number="10">Ekwazi ke oko, uYesu wathi kubo, Umfazi lo nimaphulelani na? ngokuba undenzele umsebenzi olungileyo.</verse>
			<verse number="11">Kuba amahlwempu lawo nihleli ninawo; ke mna anihleli ninam.</verse>
			<verse number="12">Kuba xa egalele la mafutha aqholiweyo emzimbeni wam, wenzele ukungcwatywa kwam.</verse>
			<verse number="13">Inene ndithi kuni, Apho zithe zavakaliswa khona ezi ndaba zilungileyo kulo lonke ihlabathi, iya kuxelwa nayo le nto ayenzileyo yena, ibe sisikhumbuzo ngaye.</verse>
			<verse number="14">Ngelo xesha kwaphuma omnye weshumi elinababini, ekuthiwa nguYuda Sikariyoti, waya kubabingeleli abakhulu,</verse>
			<verse number="15">Wathi kubo, Ningandinika ntoni na, ndimnikele kuni? Banqophisana naye ngamaqhosha esilivere amashumi mathathu.</verse>
			<verse number="16">Waza kwalapho wafuna ithuba elimlungeleyo lokuze amnikele kubo.</verse>
			<verse number="17">Ke kaloku, ngowokuqala umhla wezonka ezingenagwele, beza abafundi kuYesu, besithi kuye, Ùfuna ukuba sikulungisele phi na ukuyidla ipasika?</verse>
			<verse number="18">Wathi ke yena, Hambani niye kuwo umzi, kuthile, nithi kuye, Uthi uMfundisi, ixesha lam likufuphi; ndiya kuyenzela kwakho ipasika nabafundi bam.</verse>
			<verse number="19">Benza ke abafundi njengoko uYesu wayebayalele ngako; bayilungisa ke ipasika.</verse>
			<verse number="20">Kwakuhlwa ke, wahlala ngasesithebeni nabalishumi elinababini.</verse>
			<verse number="21">Xa badlayo, wathi, Inene ndithi kuni, omnye kuni aba uya kundingcatsha.</verse>
			<verse number="22">Bakuba buhlungu kakhulu, baqala ukuthi kuye bonke ngabanye, Ingaba ndim, yini na, Nkosi?</verse>
			<verse number="23">Waphendula ke yena wathi, Osithe nkxu nam isandla esityeni, nguye lowo uya kundingcatsha.</verse>
			<verse number="24">uNyana woMntu uyemka okunene, njengoko kubhalwe ngaye; yeha ke, loo mntu uNyana woMntu angcatshwa nguye! Ngekumlungele ukuba ebengazalwanga loo mntu.</verse>
			<verse number="25">Waphendula ke uYuda, lowo umngcatshayo, wathi, Ingaba ndim, yini na, Rabhi? Wathi ke yena kuye, Uselutshilo nawe.</verse>
			<verse number="26">Bakubon' ukuba bayadla, uYesu wasithabatha isonka, wathi akusikelela, waqhekeza, wanika abafundi, wathi, Thabathani nidle; ngumzimba wam lo.</verse>
			<verse number="27">Wayithabatha nendebe, wabulela, wabanika, esithi, Selani kuyo nonke;</verse>
			<verse number="28">kuba ligazi lam eli lomnqophiso omtsha, eliphalala ngenxa yabaninzi, ukuze kuxolelwe izono.</verse>
			<verse number="29">Ndithi ke kuni, Andisayi kusela kwesi siqhamo somdiliya, kuthabathela kweli xesha, kude kube yiloo mini sukuba ndisisela nani sisitsha ebukumkanini bukaBawo.</verse>
			<verse number="30">Bakuba bevume ingoma yokubonga, baphuma baya eNtabeni yemiNquma.</verse>
			<verse number="31">Ngelo xesha uthi uYesu kubo, Nina nonke niya kukhubeka ngam ngobu busuku; ngokuba kubhaliwe kwathiwa, Ndiya kumbetha umalusi, zichithwachithwe izimvu zomhlambi.</verse>
			<verse number="32">Kodwa emveni kokuvuka kwam, ndiya kunandulela ndiye kwelaseGalili.</verse>
			<verse number="33">Waphendula ke uPetros wathi kuye, Nokuba bonke baya kukhubeka ngawe, andisayi kukha ndikhubeke mna.</verse>
			<verse number="34">Athi uYesu kuye, Inene ndithi kuwe, Kwangobu busuku, ingekalili inkuku, uya kundikhanyela kathathu.</verse>
			<verse number="35">Athi uPetros kuye, Ndingafanelana ndimelwe kukuba ndife nawe, andingekhe ndikukhanyele. Batsho ke bonke abafundi.</verse>
			<verse number="36">Ngelo xesha, ufika uYesu nabo kumhlatyana ekuthiwa yiGetsemane, athi kubafundi, Hlalani phantsi apha, ndikhe ndiye kuthandaza phaya.</verse>
			<verse number="37">Wathabatha uPetros noonyana bobabini bakaZebhedi, waqala ukuba buhlungu nokudandatheka kakhulu.</verse>
			<verse number="38">Athi kubo, Umphefumlo wam ubuhlungu kakhulu, ngokokude ube sekufeni; hlalani apha, nilinde nam.</verse>
			<verse number="39">Waza, ehambele phambili umganyana, wawa ngobuso bakhe, wathandaza, esithi, Bawo, ukuba kunokwenzeka, mayidlule kum le ndebe; noko makungabi njengokuthanda kwam, makube njengokuthanda kwakho.</verse>
			<verse number="40">Uyeza kubafundi, abafumane belele, athi kuPetros, Ninje na ukungabi nako ukulinda nam nexa elinye?</verse>
			<verse number="41">Phaphani nithandaze, ukuze ningangeni ekuhendweni; umoya wona okunene unentumekelelo, ke yona inyama ithambile.</verse>
			<verse number="42">Wabuya wemka okwesibini, wathandaza, esithi, Bawo, ukuba ayinako le ndebe ukudlula kum ndingathanga ndiyisele, makwenzeke ukuthanda kwakho.</verse>
			<verse number="43">Afike abafumane bebuye balala, kuba amehlo abo ayenzima bubuthongo.</verse>
			<verse number="44">Wabashiya, wabuya wemka, wathandaza okwesithathu, ethetha kwalona elo lizwi.</verse>
			<verse number="45">Andule ukuza kubafundi bakhe, athi kubo, Lalani ngoku, niphumle; yabonani, lisondele ilixa lokuba uNyana woMntu anikelwe ezandleni zaboni.</verse>
			<verse number="46">Vukani, sihambe; yabonani, usesondele lowo undingcatshayo.</verse>
			<verse number="47">Kuthe, esathetha, kwathi gqi uYuda, omnye wabalishumi elinababini; weza enendimbane enkulu inamakrele neentonga, ivela kubabingeleli abakhulu namadoda amakhulu abantu.</verse>
			<verse number="48">Ke kaloku lowo umngcatshayo wayebanike umqondiso, esithi, Lowo ndithe ndamanga, nguye;</verse>
			<verse number="49">Wafika ke kwaoko kuYesu, wathi, Vuya, Rabhi; wamanga.</verse>
			<verse number="50">Athi uYesu kuye, Wethu, yini na ukuba uze? Beza ngoko, bamsa izandla uYesu, bambamba.</verse>
			<verse number="51">Waza omnye wabo babenoYesu wolula isandla, warhola ikrele lakhe, wamxabela umkhonzi wombingeleli omkhulu, wamnqamla indlebe.</verse>
			<verse number="52">Waza wathi uYesu kuye, Libuyisele endaweni yalo ikrele lakho; kuba bonke abathabatha ikrele baya kutshabalala likrele.</verse>
			<verse number="53">Uba andinako na ngoku ukumbongoza uBawo, andikhuphele imikhosi yezithunywa zezulu engaphezu kweshumi elinamibini?</verse>
			<verse number="54">Bezingathini na ke oko ukuzaliseka izibhalo ezithi, kumele ukuba kube nje?</verse>
			<verse number="55">Ngalo elo lixa wathi uYesu kwindimbane, Niphumele ukuza kubamba mna na, ninamakrele neentonga nje, ngathi niphumele isihange? Bendihleli nani imihla ngemihla, ndifundisa etempileni, anandibamba.</verse>
			<verse number="56">Kodwa konke oku kwenzeke, ukuze zizaliseke izibhalo zabaprofeti. Basuka bonke abafundi bamshiya, babaleka.</verse>
			<verse number="57">Abo ke bambambayo uYesu, bamrholela kuKayafa, umbingeleli omkhulu, apho babehlanganisene khona ababhali namadoda amakhulu.</verse>
			<verse number="58">Ke yena uPetros wamlandela, ebekele kude, kwada kwaya entendelezweni yendlu yombingeleli omkhulu. Engene ngaphakathi, wahlala phantsi namadindala, ukuba abone isiphelo.</verse>
			<verse number="59">Ke kaloku, baye ababingeleli abakhulu, namadoda amakhulu, nentlanganiso yamatyala iphelele, befuna ubungqina obubuxoki ngoYesu, ukuze bambulale;</verse>
			<verse number="60">nangona afikayo amangqina abuxoki aba maninzi, ababufumananga. Ada ke afika amangqina abuxoki emabini.</verse>
			<verse number="61">Athi, Lo wathi, Ndinako ukuyichitha itempile kaThixo, ndibuye ndiyakhe ngeentsuku ezintathu.</verse>
			<verse number="62">Wesuka wema umbingeleli omkhulu, wathi kuye, Akuphenduli nto na? bangqina ntoni na aba ngawe?</verse>
			<verse number="63">Wathi tu uYesu. Waphendula umbingeleli omkhulu wathi kuye, Ndikufungisa uThixo ophilileyo, ukuba usixelele ukuba unguye na uKristu, uNyana kaThixo.</verse>
			<verse number="64">Athi uYesu kuye, Uselutshilo nawe. Ke ndithi kuni, Emveni koku niya kumbona uNyana woMntu, ehleli ngasekunene kwamandla, esiza esemafini ezulu.</verse>
			<verse number="65">Waza umbingeleli omkhulu wazikrazula iingubo zakhe, esithi, Unyelisile; sisawafunelani na amangqina? yabonani, ngoku nikuvile ukunyelisa kwakhe.</verse>
			<verse number="66">Nithini na? Baphendula ke bona bathi, Unetyala lokufa.</verse>
			<verse number="67">Baza bamtshicela ebusweni, bamntlitha, abanye ke bambetha ngentende zezandla.</verse>
			<verse number="68">Zithi, Siprofetele, wena Kristu, ukubethileyo ngubani na?</verse>
			<verse number="69">Ke kaloku uPetros wayehleli ngaphandle entendelezweni; kweza kuye sicakazana sithile, sisithi, Nawe ubunaye uYesu lo waseGalili.</verse>
			<verse number="70">Wakhanyela ke yena phambi kwabo bonke, esithi, Andiyazi into oyithethayo.</verse>
			<verse number="71">Ephumile waya esangweni, sambona esinye, sathi kwababekhona, Naye lo ebenaye uYesu waseNazarete.</verse>
			<verse number="72">Waphinda wakhanyela efunga, esithi, Andimazi loo mntu.</verse>
			<verse number="73">Kwakuba mzuzwana, beza abo babemi khona, bathi kuPetros, Inyaniso, nawe ungowabo; kuba intetho yakho iyakudiza.</verse>
			<verse number="74">Waza waqala ukushwabula nokufunga, esithi, Andimazi loo mntu. Yalila kwaoko inkuku.</verse>
			<verse number="75">Walikhumbula uPetros ilizwi likaYesu, abelithethile kuye, esithi, Ingekalili inkuku, uya kundikhanyela kathathu. Waza waphuma phandle, walila ngokukrakra.</verse>
		</chapter>
		<chapter number="27">
			<verse number="1">Kwathi kwakusa, babhunga bonke ababingeleli abakhulu namadoda amakhulu abantu ngaye uYesu, ukuba bamsike.</verse>
			<verse number="2">Bathe ke bakumbopha, bamrhola, bamnikela kuPontiyo Pilato, irhuluneli.</verse>
			<verse number="3">Uthe ke uYuda, lowo umngcatshayo, akubona ukuba ugwetyiwe, wazohlwaya, wawabuyisela loo maqhosha esilivere amashumi mathathu kubabingeleli abakhulu namadoda amakhulu,</verse>
			<verse number="4">esithi, Ndonile, kuba ndingcatshe igazi elingenatyala. Bathi ke bona, Iyini na kuthi loo nto? zibonele wena.</verse>
			<verse number="5">Wawaphosa phantsi etempileni apho loo maqhosha esilivere, wemka, waya wazixhoma.</verse>
			<verse number="6">Bawathabatha ke ababingeleli abakhulu loo maqhosha esilivere, bathi, Akuvumelekile ukuba awaphose emkhumbini wokulondoloza imali, kuba elixabiso legazi.</verse>
			<verse number="7">Babhunga ke, bathenga ngawo umhlaba wombumbi, ukuze ube yindawo yokungcwaba abasemzini.</verse>
			<verse number="8">Kungoko wabizwayo loo mhlaba ngokuba ngumhlaba wegazi, kwada kwanamhlanje.</verse>
			<verse number="9">Kwazaliseka ke okwathethwayo ngomprofeti uYeremiya, esithi, Bawathabatha amaqhosha esilivere amashumi mathathu, ixabiso lalowo uqiqiweyo, lowo waqingqwelwa ngoonyana bakaSirayeli;</verse>
			<verse number="10">bawanikela ngenxa yentsimi yombumbi, njengoko yandiyalelayo iNkosi.</verse>
			<verse number="11">Wema ke uYesu phambi kwerhuluneli, yambuza irhuluneli isithi, Unguye na uKumkani wamaYuda? Wathi ke uYesu kuye, Nawe utsho.</verse>
			<verse number="12">Uthe ke akumangalelwa ngababingeleli abakhulu namadoda amakhulu, akaphendula nto.</verse>
			<verse number="13">Aze athi uPilato kuye, Akuziva na ukuba zininzi kwazo iindawo abazingqinayo ngawe?</verse>
			<verse number="14">Akazange amphendule nelizwi elinye; yada yamangaliswa kakhulu irhuluneli leyo.</verse>
			<verse number="15">Ke kaloku ngemithendeleko irhuluneli ibiqhele ukubakhululela abantu umbanjwa abe mnye, abasukuba bemfuna.</verse>
			<verse number="16">Baye ke ngelo xesha benombanjwa obesazeka, ekuthiwa nguBharabhas.</verse>
			<verse number="17">Bakubon' ukuba ngoko bahlanganisene, wathi kubo uPilato, Nithanda ukuba ndinikhululele wuphi na? uBharabhas, uYesu ekuthiwa nguKristu, kusini na?</verse>
			<verse number="18">Kuba ebesazi ukuba bamnikele ngomona.</verse>
			<verse number="19">Akuba ehleli esihlalweni sokugweba, umfazi wakhe wathumela kuye, esithi, Uze ungabi nakuthini kuloo mntu ulilungisa, kuba namhlanje ndive izinto ezininzi ezinzima ephupheni, ngenxa yakhe.</verse>
			<verse number="20">Ke bona ababingeleli abakhulu namadoda amakhulu bazeyisela izihlwele ukuba zicele uBharabhas, zimbulale uYesu.</verse>
			<verse number="21">Yaphendula ke irhuluneli yathi kubo, Nguwuphi na kwaba bobabini enithanda ukuba ndinikhululele yena? Bathi ke bona, uBharabhas.</verse>
			<verse number="22">Athi uPilato kubo, Ndimenzeni na ke uYesu ekuthiwa nguKristu? Bathi kuye bonke, Makabethelelwe emnqamlezweni.</verse>
			<verse number="23">Yathi ke irhuluneli, Kuba enze bubi buni na? Kwaba kukhona ke bakhalayo ngakumbi, besithi, Makabethelelwe emnqamlezweni.</verse>
			<verse number="24">Uthe ke uPilato, akubona ukuba akancedi lutho, ebona ukuba sisuke sangakumbi isiphithiphithi, wathabatha amanzi, wahlamba izandla phambi kwezihlwele, esithi, Andinatyala egazini lalo mntu ulilungisa; ziboneleni nina.</verse>
			<verse number="25">Baphendula ke bonke abantu, bathi, Igazi lakhe malibe phezu kwethu, naphezu kwabantwana bethu.</verse>
			<verse number="26">Waza wabakhululela uBharabhas; wathi ke, emtyakatyile uYesu, wamnikela ukuba abethelelwe emnqamlezweni.</verse>
			<verse number="27">Aza amasoldati erhuluneli amthabatha uYesu, amsa endlwini yerhuluneli, alihlanganisela kuye ibutho lawo liphela.</verse>
			<verse number="28">Amhluba, amnxiba ingubo ebomvu.</verse>
			<verse number="29">Baluka isithsaba sameva, bambeka ngaso entloko, bafaka ingcongolo esandleni sakhe sokunene, baguqa ngamadolo phambi kwakhe, bahlekisa ngaye, besithi: “Awu, Kumkani wamaJuda!</verse>
			<verse number="30">Amtshicela, ayithabatha ingcongolo, ambetha entloko.</verse>
			<verse number="31">Athi, akuba edlale ngaye, amhluba ingubo leyo, amambathisa kwaezakhe iingubo; amrhola, aya kumbethelela emnqamlezweni.</verse>
			<verse number="32">Athe ke ekuphumeni, afumana umntu waseKirene, ogama linguSimon; anyanzela lowo ukuba awuthwale umnqamlezo wakhe.</verse>
			<verse number="33">Bakufika kwindawo ekuthiwa yiGologota, oko kukuthi, yindawo yokakayi.</verse>
			<verse number="34">Amnika iviniga iphithikezwe nenyongo, ukuba ayisele; wathi akuba eyivile, akavuma ukuyisela.</verse>
			<verse number="35">Athi ke, akumbethelela emnqamlezweni, abelana ngeengubo zakhe, esenza amaqashiso, ukuze kuzaliseke okwathethwayo ngomprofeti, esithi, Babelana ngeengubo zam, benza amaqashiso ngesambatho sam.</verse>
			<verse number="36">Ahlala phantsi, amlinda khona apho.</verse>
			<verse number="37">Babeka ngaphezu kwentloko yakhe ityala lakhe libhaliwe, kwathiwa, lo nguYesu uKumkani wamaYuda.</verse>
			<verse number="38">Kwaza kwabethelelwa naye eminqamlezweni izihange ezibini, esinye ngasekunene, nesinye ngasekhohlo.</verse>
			<verse number="39">Bamtshabhisa ke abadlulayo, behlunguzela iintloko zabo,</verse>
			<verse number="40">besitsho ukuthi, Wena uchitha itempile, uyakhe ngeentsuku ezintathu, zisindise; Ukuba unguNyana kaThixo, yihla emnqamlezweni.</verse>
			<verse number="41">Ngokukwanjalo nababingeleli abakhulu bedlala ngaye, benababhali namadoda amakhulu, besithi,</verse>
			<verse number="42">Wabasindisa abanye; yena ngokwakhe akanako ukuzisindisa. Ukuba unguKumkani wakwaSirayeli, makehle kalokunje emnqamlezweni, size simkholwe.</verse>
			<verse number="43">Wakholosa ngoThixo; makamhlangule ngoku, ukuba uyamthanda; kuba wathi, NdinguNyana kaThixo.</verse>
			<verse number="44">Zaye ke nezihange, ezibe zibethelelwe eminqamlezweni naye, zimngcikiva kwangokunjalo.</verse>
			<verse number="45">Kuthe ke, kuthabathele kwilixa lesithandathu, kwada kwesa kwilixa lesithoba, kwehla ubumnyama phezu kwawo wonke umhlaba.</verse>
			<verse number="46">Ke kaloku, malunga nelixa lesithoba, wadanduluka uYesu ngezwi elikhulu, esithi, Eli! Eli! Lama sabhaktani! Oko kukuthi, Thixo wam, Thixo wam, undishiye ngani na?</verse>
			<verse number="47">Inxenye ke yababemi khona, yakuva, yathi, Lo mntu ubiza uEliya.</verse>
			<verse number="48">Wesuka wagidima kwaoko omnye kubo, wathabatha imfunxa, wayizalisa ngeviniga, wayifaka engcongolweni, wamseza.</verse>
			<verse number="49">Bathe ke bona abanye, Khawuyeke, sibone ukuba uEliya uza kumsindisa na.</verse>
			<verse number="50">uYesu, ephinde wadanduluka ngelizwi elikhulu, wawukhupha umoya.</verse>
			<verse number="51">Lasuka ikhuselo lengcwele lakrazuka kubini, lithabathela phezulu lada lesa phantsi; Wanyikima umhlaba, namawa acandeka;</verse>
			<verse number="52">Amangcwaba avuleka; yaza yavuka imizimba emininzi yabangcwele ababelele;</verse>
			<verse number="53">baphuma emangcwabeni emveni kokuvuka kwakhe, bangena kuwo umzi ongcwele, babonakala kuninzi.</verse>
			<verse number="54">Ke kaloku umthetheli-khulu, nabo babelinda uYesu naye, bakubona ukunyikima oko, nezo zinto zenzekileyo, boyika kakhulu, besithi, Inyaniso, lo ebenguNyana kaThixo.</verse>
			<verse number="55">Kwaye kukho ke khona abafazi abaninzi, bekhangele bemgama, bona babelandele uYesu kwakwelaseGalili, bemlungiselela;</verse>
			<verse number="56">ekwakukho phakathi kwabo uMariya waseMagadala, noMariya unina wooYakobi noYose, kwanonina woonyana bakaZebhedi.</verse>
			<verse number="57">Kwathi kwakuhlwa, kweza umntu osisityebi waseArimati, ogama linguYosefu, owayengumfundi kaYesu naye.</verse>
			<verse number="58">Yena lowo waya kuPilato, wawucela umzimba kaYesu. Waza uPilato wathi makawunikwe umzimba.</verse>
			<verse number="59">Ewuthabathile ke umzimba uYosefu, wawusongela kwilinen entle emhlophe.</verse>
			<verse number="60">Wawubeka kwelakhe ingcwaba elitsha, abelixhole eweni; waqengqela ilitye elikhulu emnyango wengcwaba elo, wemka.</verse>
			<verse number="61">Baye ke bekhona apho uMariya waseMagadala nomnye uMariya, behleli phantsi malunga nengcwaba.</verse>
			<verse number="62">Ke kaloku ngengomso, eliyimini yokulungiselela, bahlanganisana ababingeleli abakhulu nabaFarisi kuPilato;</verse>
			<verse number="63">besithi, Nkosi, sikhumbule ukuba umlahlekisi lowa wathi esahleli, Emveni kweentsuku ezintathu, ndiya kuvuka.</verse>
			<verse number="64">Yitsho ngoko linqatyiswe ingcwaba, kude kube lusuku lwesithathu, hleze abafundi bakhe beze ebusuku, bambe, bathi ke ebantwini, Uvukile kwabafileyo; luze olokugqibela ulahlekiso lube lubi kunolokuqala.</verse>
			<verse number="65">Wathi ke uPilato kubo, Ninabo abalindi;</verse>
			<verse number="66">Baya ke bona balinqabisa ingcwaba, ngokulitywina ilitye, bekunye nabalindi.</verse>
		</chapter>
		<chapter number="28">
			<verse number="1">Ke kaloku, ekupheleni kwesabatha, ekuseni ngolokuqala usuku lweveki, kweza uMariya waseMagadala nomnye uMariya, beza kulikhangela ingcwaba.</verse>
			<verse number="2">Kwasuka kwabakho unyikimo olukhulu lomhlaba, kuba isithunywa seNkosi sehla ezulwini, seza saliqengqa ilitye lesuka emnyango, sahlala phezu kwalo.</verse>
			<verse number="3">Imbonakalo yayo ibinjengombane, nesambatho sayo simhlophe njengekhephu.</verse>
			<verse number="4">Ngokoyika sona ke bangcangcazela abalindi, baba njengabafileyo.</verse>
			<verse number="5">Saphendula ke isithunywa, sathi kubafazi abo, Musani ukoyika nina; kuba ndiyazi ukuba nifuna uYesu, lowo ubebethelelwe emnqamlezweni.</verse>
			<verse number="6">Akakho apha; kuba uvukile, njengoko watshoyo; yizani niyibone indawo apho ibilele khona iNkosi;</verse>
			<verse number="7">Yiyani ngokukhawuleza, nibaxelele abafundi bakhe ukuthi uvukile kwabafileyo; niyabona, uyanandulela ukuya kwelaseGalili; nombona khona apho; yabonani, ndinixelele.</verse>
			<verse number="8">Bephume kamsinya engcwabeni, benoloyiko novuyo olukhulu; wagidima waya kubabikela abafundi bakhe.</verse>
			<verse number="9">Ke kaloku, xa baya kubabikela abafundi bakhe, kwathi gqi uYesu wabahlangabeza, esithi, Vuyani! Beza ke bambamba ngeenyawo, baqubuda kuye.</verse>
			<verse number="10">Athi ngoko uYesu kubo, Musani ukoyika; yiyani kubatyela abazalwana bam ukuba baye eGalili; bondibona khona apho.</verse>
			<verse number="11">Bakubon' ukuba bayaya ke, kwesuka kwafika abathile babalindi kuwo umzi, bababikela ababingeleli abakhulu zonke izinto ezenzekileyo.</verse>
			<verse number="12">Bakubon' ukuba ke ngoko, bakubon' ukuba bahlanganisene ndawonye namadoda amakhulu, babhunga, bawanika imali eninzi amasoldati lawo,</verse>
			<verse number="13">besithi, Yithini, Beza ebusuku abafundi bakhe, bamba silele.</verse>
			<verse number="14">Nokuba ithe yavakala le nto kwirhuluneli, thina soyithomalalisa, senze ningabi naxhala.</verse>
			<verse number="15">Ayithabatha ke imali leyo, enza njengoko abexelelwe ngako. Laza elo zwi laduma kumaYuda, kwada kwanamhlanje.</verse>
			<verse number="16">Bahamba ke abafundi abalishumi elinamnye, baya eGalili, kuloo ntaba wayebayalele yona uYesu.</verse>
			<verse number="17">Baza bakumbona baqubuda kuye, kodwa inxenye yathandabuza.</verse>
			<verse number="18">Weza uYesu wathetha kubo, esithi, Linikwe mna lonke igunya emazulwini nasehlabathini.</verse>
			<verse number="19">Hambani ngoko niye kuzenza abafundi zonke iintlanga, nibabhaptizela egameni loYise, loNyana, loMoya oyiNgcwele;</verse>
			<verse number="20">nibafundisa ukuba bazigcine zonke izinto endiniwisele umthetho ngazo. Niyabona, mna ndinani yonke imihla, kude kube sekuphelisweni kwephakade eli. Amen.</verse>
		</chapter>
	</book>
	<book number="41">
		<chapter number="1">
			<verse number="1">Ukuqaleka kwayo ivangeli kaYesu Kristu, uNyana kaThixo.</verse>
			<verse number="2">Njengoko kubhaliweyo ebaprofetini, kwathiwa, Yabona, mna ndithuma umthunywa wam ngaphambi kobuso bakho, Oya kuyilungisa indlela yakho phambi kwakho.</verse>
			<verse number="3">Ilizwi lodandulukayo entlango, lisithi, Wulungiseni umendo weNkosi, Wutyenenezeni umendo wayo.</verse>
			<verse number="4">Kwaye kukho uYohane, ebhaptiza entlango, evakalisa ubhaptizo lwenguquko, ukuze kuxolelwe izono.</verse>
			<verse number="5">Laye liphuma lisiya kuye lonke ilizwe lakwaYuda nabaseYerusalem, baye bonke bebhaptizwa nguye eYordan emlanjeni, bezixela izono zabo.</verse>
			<verse number="6">Waye ke uYohane ambethe uboya benkamela, enombhinqo wentlonze esinqeni sakhe; Wadla iinkumbi nobusi basendle;</verse>
			<verse number="7">Wayeshumayela esithi, Emva kwam kuza lowo unamandla kunam, endingafanelekileyo ukuba ndithobe phantsi, ndiwuthukulule nomtya weembadada zakhe.</verse>
			<verse number="8">Mna okunene ndanibhaptiza ngamanzi, kodwa yena uya kunibhaptiza ngoMoya oyiNgcwele.</verse>
			<verse number="9">Kwathi ngaloo mihla kweza uYesu, evela eNazarete yelaseGalili, wabhaptizwa nguYohane eYordan apho.</verse>
			<verse number="10">Uthe kwaoko, akuba enyuka ephuma emanzini, walibona izulu livulekile, noMoya enjengehobe, esihla phezu kwakhe.</verse>
			<verse number="11">Kwabakho nezwi eliphuma ezulwini, lisithi, Wena unguNyana wam oyintanda, endikholisiweyo nguye.</verse>
			<verse number="12">Uthe kwaoko uMoya wamkhuphela entlango.</verse>
			<verse number="13">Waye esentlango apho iintsuku ezimashumi mane, ehendwa nguSathana; waye kunye namarhamncwa; zaye izithunywa zezulu zimlungiselela.</verse>
			<verse number="14">Ke kaloku emveni kokufakwa kukaYohane entolongweni, weza uYesu kwelaseGalili, eshumayela iindaba ezilungileyo zobukumkani bukaThixo,</verse>
			<verse number="15">esithi, Lizalisekile ixesha, nobukumkani bukaThixo busondele; guqukani, nikholwe kuzo iindaba ezilungileyo ezi.</verse>
			<verse number="16">Uthe ke, ehamba ngaselwandle lwaseGalili, wabona uSimon, noAndreya umzalwana wakhe, bephosa umnatha elwandle; ngokuba babengababambisi beentlanzi.</verse>
			<verse number="17">Wathi kubo uYesu, Yizani apha nindilandele; ndonenza nibe ngababambisi babantu.</verse>
			<verse number="18">Bayishiya kwaoko iminatha yabo, bamlandela.</verse>
			<verse number="19">Ehambele phambili kancinane, wabona uYakobi, lo kaZebhedi, noYohane umzalwana wakhe, besemkhombeni wabo, belungisa iminatha yabo.</verse>
			<verse number="20">Wababiza kwaoko, bamshiya uyise uZebhedi enqanaweni nabaqeshwa, bamlandela.</verse>
			<verse number="21">Bangena eKapernahum; wathi kwaoko ngomhla wesabatha, wangena endlwini yesikhungu, wafundisa.</verse>
			<verse number="22">Bakhwankqiswa kukufundisa kwakhe; ngokuba ebebafundisa njengonegunya, engafundisi njengabo ababhali.</verse>
			<verse number="23">Kwaye kukho endlwini yabo yesikhungu umntu onomoya ongcolileyo; wadanduluka wathi,</verse>
			<verse number="24">besithi, Siyeke; Yintoni na enathi nawe, Yesu waseNazarete? uze kusitshabalalisa na? Ndiyakwazi wena, lowo unguye, ungoyiNgcwele kaThixo.</verse>
			<verse number="25">Wawukhalimela uYesu, esithi, Yithi tu, uphume kuye.</verse>
			<verse number="26">Uthe umoya ongcolileyo wambetha wee xhwenene; wakhala ngezwi elikhulu, waphuma kuye.</verse>
			<verse number="27">Bakhwankqiswa ke bonke, ngokokude babuzisane, besithi, Yintoni na le nto? Yeyiphi imfundiso entsha? kuba oomoya abangcolileyo aba ubathethela ngegunya, bamthobele.</verse>
			<verse number="28">Lwaphuma ke kwaoko udumo lwakhe; lwaya kuwo wonke ummandla welaseGalili.</verse>
			<verse number="29">Bakuba bephumile endlwini yesikhungo, bangena endlwini kaSimon noAndreya, benoYakobi noYohane.</verse>
			<verse number="30">Ke umkhwekazi kaSimon wayelele phantsi ebanjwe yicesina, baza bamxelela kwaoko.</verse>
			<verse number="31">Wasondela kuye, wayibamba ngesandla, wayiphakamisa; yamyeka kwaoko icesina, wabalungiselela.</verse>
			<verse number="32">Ke kaloku, kwakuhlwa, xa litshonayo ilanga, bazisa kuye bonke ababesifa, nababephethwe ziidemon.</verse>
			<verse number="33">Waye umzi wonke uhlanganisene ndawonye emnyango apho.</verse>
			<verse number="34">Waphilisa babaninzi ababesifa zizifo ngezifo; wakhupha needemon ezininzi; waye engazivumeli iidemon ukuba zithethe, kuba bezimazi.</verse>
			<verse number="35">Uthe ke kusasa, kusemnyama, wavuka, waphuma, wemka waya endaweni eyintlango, wathandaza khona apho.</verse>
			<verse number="36">Bamlandela ooSimon nabo babenaye.</verse>
			<verse number="37">Bathe bakumfumana bathi kuye, Bonke bayakufuna.</verse>
			<verse number="38">Wathi kubo, Masihambe siye emizini ekufuphi, ukuze nakhona ndivakalise iindaba ezilungileyo, kuba ndiphumele oko.</verse>
			<verse number="39">Wayevakalisa ke ezindlwini zabo zesikhungu kulo lonke elaseGalili, ezikhupha needemon.</verse>
			<verse number="40">Kweza kuye oneqhenqa, embongoza, esiwa ngamadolo phambi kwakhe, esithi kuye, Ukuba uyathanda, unako ukundihlambulula.</verse>
			<verse number="41">uYesu, esikwe yimfesane ke, wasolula isandla, wamchukumisa, wathi kuye, Ndiyathanda; Hlambuluka.</verse>
			<verse number="42">Akutsho, lemka kwaoko kuye iqhenqa, wahlambuluka.</verse>
			<verse number="43">Wamkhalimela, wamndulula kwaoko;</verse>
			<verse number="44">Athi kuye, Lumka ungaxeleli bani nanye into; hamba uye kuzibonisa kumbingeleli, usondeze oko wamisayo uMoses, ngenxa yokuhlanjululwa kwakho, kube bubungqina kubo.</verse>
			<verse number="45">Ke yena, akuphuma, waqala ukuyivakalisa kakhulu nokuyibhengeza loo ndawo, ngokokude angabi saba nako uYesu ukungena mzini ekuhleni; waba ngaphandle ezindaweni eziziintlango; babesithi beze kuye bevela ngeenxa zonke.</verse>
		</chapter>
		<chapter number="2">
			<verse number="1">Kwakuba ntsuku, wabuya wangena eKapernahum; kwavakala ukuba usendlini.</verse>
			<verse number="2">Kwathi kwaoko kwahlanganisana into eninzi yabantu, ngokokude kungabi sabakho kukhwelelana, nakule mimandla isemnyango; wayelithetha ke kubo ilizwi.</verse>
			<verse number="3">Kwafika abantu kuye bezisa onedumbe, ethwelwe ngabané.</verse>
			<verse number="4">Bakuba bengenakusondela kuye ngenxa yendimbane, banqika uphahla apho abekhona, baza bakuba begqobhozile, baluhlisa ukhuko abelele kulo lowo unedumbe.</verse>
			<verse number="5">Akulubona uYesu ukholo lwabo, wathi konedumbe, Mntwana wam, uzixolelwe izono zakho.</verse>
			<verse number="6">Kwaye kukho ababhali abathile behleli, becamanga ezintliziyweni zabo, besithi,</verse>
			<verse number="7">Yini na ukuba lo enjenje ukuthetha izinyeliso? Ngubani na onako ukuxolela izono, ingenguye uThixo yedwa?</verse>
			<verse number="8">Eqiqe kwaoko uYesu ngomoya wakhe, ukuba benjenjalo ukucamanga ngaphakathi kwabo, wathi kubo, Yini na ukuba nicamange ezi zinto ezintliziyweni zenu?</verse>
			<verse number="9">Okukhona kulula phi na, ukuthi konedumbe, Zixolelwe izono zakho; nokuthi, Vuka, uthabathe ukhuko lwakho, uhambe?</verse>
			<verse number="10">Ke ukuze nazi ukuba unalo igunya uNyana woMntu lokuxolela izono emhlabeni apha (selesithi konedumbe),</verse>
			<verse number="11">Ndithi kuwe, Vuka, uthabathe ukhuko lwakho, uye endlwini yakho.</verse>
			<verse number="12">Wavuka kwaoko, waluthabatha ukhuko, waphuma phambi kwabo bonke; Bada bathi nqa bonke, bamzukisa uThixo, besithi, Asizanga sikubone okunje.</verse>
			<verse number="13">Wabuya waphuma waya ngaselwandle; zaye zisiza kuye zonke izihlwele;</verse>
			<verse number="14">Uthe ke edlula, wabona uLevi, lo ka-Alifeyu, ehleli endaweni yerhafu, wathi kuye, Ndilandele. Wesuka ke wamlandela.</verse>
			<verse number="15">Kwathi ekuhlaleni kwakhe ngasesithebeni endlwini yakhe, kwahlala nento eninzi yababuthi berhafu naboni ndawonye noYesu nabafundi bakhe; kuba babebaninzi, baye ke bemlandela.</verse>
			<verse number="16">Baye ababhali kwanabaFarisi, bakumbona esidla ndawonye nababuthi berhafu naboni, besithi kubafundi bakhe, Yini na ukuba adle asele nababuthi berhafu naboni?</verse>
			<verse number="17">Evile ke uYesu, wathi kubo, Akufuneki gqirha kwabaphili leyo lifuneka kwabafayo. Andize kubiza malungisa, ndize kubiza aboni ukuba baguquke.</verse>
			<verse number="18">Baye ke abafundi bakaYohane nababaFarisi bezila ukudla. Beza bathi kuye, Kungani na ukuba abafundi bakaYohane nababaFarisi bazile ukudla, kanti bona abafundi bakho abakuzili?</verse>
			<verse number="19">Wathi uYesu kubo, Banako yini na abegumbi lomtshakazi ukuzila ukudla, xa anabo umyeni? ngalo lonke ixesha basenabo umyeni, abanako ukuzila.</verse>
			<verse number="20">Kodwa kofika mihla awoza asuswe kubo umyeni, bandule ke ukuzila ngaloo mihla.</verse>
			<verse number="21">Akukho ke uthungela isiziba esitsha engutyeni endala;</verse>
			<verse number="22">Kanjalo akukho utha iwayini entsha ezintsubeni ezindala; okanye iwayini, leyo intsha, yozigqabhuza iintsuba, iphalale iwayini, zitshabalale neentsuba; yona iwayini entsha imelwe kukuthiwa ezintsubeni ezintsha.</verse>
			<verse number="23">NgoMhla wokuPhumla wacanda emasimini. Baqala ke abafundi bakhe ukukha izikhwebu.</verse>
			<verse number="24">Baza bathi kuye abaFarisi, Khangela, yini na ukuba benze ngemini yesabatha oko kungavumelekileyo?</verse>
			<verse number="25">Wathi kubo, Anizanga niyilese na into awayenzayo uDavide, oko wayeswele, elambile nokulamba, yena nabo babenaye?</verse>
			<verse number="26">Okokuba wangena endlwini kaThixo ngemihla ka-Abhiyatare umbingeleli omkhulu, wazidla izonka ezibekwa phambi koThixo, ekungavumelekileyo ukuba zidliwe ngabo bangebabingeleli, wanika nabo babenaye?</verse>
			<verse number="27">Wayesithi kubo, Isabatha le yabakho ngenxa yomntu, asingumntu owabakhoyo ngenxa yesabatha.</verse>
			<verse number="28">Ngoko ke uNyana woMntu lo uyiNkosi yayo nesabatha.</verse>
		</chapter>
		<chapter number="3">
			<verse number="1">Wabuya wangena endlwini yesikhungu; Kwaye kukho apho umntu onesandla esomileyo.</verse>
			<verse number="2">Baye ke bemlalele ukubona ukuba womphilisa na ngesabatha; ukuze bammangalele.</verse>
			<verse number="3">Athi kuloo mntu unesandla esomileyo, Phakama uze phakathi.</verse>
			<verse number="4">Athi kubo, Okuvumelekileyo ngesabatha kukwenza okulungileyo, kukwenza okubi, kusini na? Kukusindisa, kukubulala, kusini na? Bathi tu ke bona.</verse>
			<verse number="5">Akuba ebasingasingile ngengqumbo, ebuhlungu ngenxa yokuqaqadeka kwentliziyo yabo, wathi kumntu lowo, Solule isandla sakho. Wasolula, saphila ke isandla sakhe, saba ngesinye.</verse>
			<verse number="6">Baphuma abaFarisi, benza kwaoko ibhunga namaHerode ngaye, lokuba bamtshabalalise.</verse>
			<verse number="7">Wemka uYesu nabafundi bakhe, waya elwandle; yamlandela inkitha enkulu yaseGalili nakwelakwaYuda</verse>
			<verse number="8">naseYerusalem, nakwaIdume, naphesheya kweYordan; NakwelaseTire neTsidon, inkitha enkulu, yakuva ukuba zininzi kwazo izinto abezenza, yeza kuye.</verse>
			<verse number="9">Waza wathi kubafundi bakhe, umkhonjana umlinde ngenxa yendimbane, hleze bamxinzelele phantsi.</verse>
			<verse number="10">Kuba wayephilise abantu abaninzi; ngokokude bathi ngunga phezu kwakhe, ukuze bamchukumise bonke ababenezibetho;</verse>
			<verse number="11">Nabo oomoya abangcolileyo babesithi, xa sukuba bembona, bawe phantsi kuye, bakhale, besithi, Wena unguye uNyana kaThixo.</verse>
			<verse number="12">Wabakhalimela ukuba bangamtyhili.</verse>
			<verse number="13">Unyuke ke intaba, abizele kuye abo abethanda ukubabiza yena ngokwakhe; beza kuye.</verse>
			<verse number="14">Wamisela abalishumi elinababini, ukuze babe naye, nokuba abathume baye kushumayela;</verse>
			<verse number="15">nokuba negunya lokuphilisa izifo, nelokukhupha iidemon;</verse>
			<verse number="16">Kwaye uSimon awamthiya ngokuba nguPetros;</verse>
			<verse number="17">noYakobi kaZebhedi, noYohane umzalwana kaYakobi; Waza wabathiya igama elinguBhowanerges, oko kukuthi, oonyana beendudumo;</verse>
			<verse number="18">noAndreya, noFilipu, noBhartolomeyu, noMateyu, noTomas, noYakobi ka-Alifeyu, noTadeyu, noSimon umKanan,</verse>
			<verse number="19">NoYuda Sikariyoti, lowo wamngcatshayo naye, bangena endlwini.</verse>
			<verse number="20">Kwabuya kwahlanganisana isihlwele, ngokokude bangabi nakutya isonka.</verse>
			<verse number="21">Bakuva ke oogxa bakhe, baphuma besiya kumbamba; kuba babesithi, Uyageza.</verse>
			<verse number="22">Baye bona ababhali, ababehle bevela eYerusalem, besithi, UnoBhelezebhule;</verse>
			<verse number="23">Wababizela kuye, wathetha nabo ngemizekeliso, esithi, Angathini na uSathana ukukhupha uSathana?</verse>
			<verse number="24">Nobukumkani, ukuba buthe bahlulelana bodwa, abunako ukuma obo bukumkani;</verse>
			<verse number="25">nendlu, ukuba ithe yahlulelana yodwa, ayinako ukuma loo ndlu;</verse>
			<verse number="26">NoSathana, ukuba uthe wazichasa ngokwakhe, wahlulelana yedwa, akanako ukuma, uphelile.</verse>
			<verse number="27">Akukho bani unako ukungena endlwini yegorha elo, ayiphange impahla yalo, ukuba akathanga tanci alibophe igorha elo; andule ke ukuyiphanga indlu yakhe.</verse>
			<verse number="28">Inene ndithi kuni, Zonke izono baya kuzixolelwa oonyana babantu, kwanezinyeliso abasukuba benyelisa ngazo;</verse>
			<verse number="29">Ke yena othe wanyelisa uMoya oyiNgcwele, akanako ukuxolelwa naphakade; unetyala lokugwetywa okungunaphakade.</verse>
			<verse number="30">Kuba besithi, Unomoya ongcolileyo.</verse>
			<verse number="31">Bafika ngoko abazalwana bakhe nonina, bema ngaphandle, bathumela kuye bembiza.</verse>
			<verse number="32">Zaye izihlwele zihleli zimphahlile; bathi kuye, Nanku unyoko nabazalwana bakho ngaphandle, bekufuna.</verse>
			<verse number="33">Wabaphendula wathi, Ngubani na uma? Ngoobani na nabazalwana bam?</verse>
			<verse number="34">Akuba ebasingasingile ngeenxa zonke ababehleli bemphahlile, wathi, Nanku uma nabazalwana bam.</verse>
			<verse number="35">Kuba othe wakwenza ukuthanda kukaThixo, lowo ngumzalwana wam, nodade wethu, noma.</verse>
		</chapter>
		<chapter number="4">
			<verse number="1">Wabuya waqala ukufundisa ngaselwandle. Kwahlanganisana kuye indimbane enkulu, wada yena wangena emkhombeni, wahlala elwandle; saye sonke isihlwele siphezu kolwandle emhlabeni.</verse>
			<verse number="2">Wayebafundisa iindawo ezininzi ngemizekeliso. Wayesithi kubo ekufundiseni kwakhe,</verse>
			<verse number="3">Phulaphulani; Yabona, umhlwayeli waphuma waya kuhlwayela;</verse>
			<verse number="4">kwathi ekuhlwayeleni kwakhe, inxalenye yembewu yawa ngasendleleni, zeza iintaka zezulu zayidla zayigqiba.</verse>
			<verse number="5">Enye yawa endaweni elulwalwa, apho ibingenamhlaba mninzi; yantshula ke kwaoko, ngenxa yokuba ingenabunzulu bamhlaba;</verse>
			<verse number="6">Kuthe ke, lakuba shushu ilanga, yatsha; yathi ngenxa yokuba ingenangcambu, yoma kwaphela.</verse>
			<verse number="7">Yimbi yawa phakathi kwemithana enameva, yaza imithana enameva yakhula, yayiminxa, ayaba nasiqhamo.</verse>
			<verse number="8">Embi yawa kuwo wona umhlaba olungileyo, yavelisa isiqhamo, yahluma, yaqhama; yavelisa enye amashumi amathathu, enye amashumi amathandathu, nekhulu enye.</verse>
			<verse number="9">Wathi kubo, Lowo uneendlebe zokuva makeve.</verse>
			<verse number="10">Ke kaloku, xa abeyedwa, abo babemphahlile, ndawonye nabalishumi elinababini, bambuza umzekeliso lowo.</verse>
			<verse number="11">Uthe ke kubo, Nikuphiwe nina ukuyazi imfihlelo yobukumkani bukaThixo;</verse>
			<verse number="12">ukuze bebona babone, bangaqiqi; besiva ke beve, bangaqondi; hleze babuye baguquke, baxolelwe izono zabo.</verse>
			<verse number="13">Wathi kubo, Aniwazi na lo mzekeliso? Nothini na ke ukuyazi imizekeliso yonke?</verse>
			<verse number="14">Uhlwayela imbewu yelizwi.</verse>
			<verse number="15">Aba ke basendleleni, apho ilizwi lihlwayelwa khona, ngaba basendleleni, xa bathe beva, afike kwaoko uSathana, alithabathe ilizwi elihlwayelweyo ezintliziyweni zabo.</verse>
			<verse number="16">Ngokukwanjalo ngaba abo bahlwayelwa ezindaweni ezilulwalwa; abathi, bakuliva ilizwi, balamkele kwaoko bevuya;</verse>
			<verse number="17">babe bengenangcambu ngaphakathi kwabo, beme umzuzwana kodwa; bathi kamva, kwakuhla imbandezelo, nokuba yintshutshiso, ngenxa yelizwi, bakhutyekiswe kwaoko.</verse>
			<verse number="18">Aba bahlwayelweyo emithaneni enameva ngaba; abo balivayo ilizwi,</verse>
			<verse number="19">Aze amaxhala eli phakade, nokulukuhla kobutyebi, neenkanuko zezinye izinto, zingene ziliminxe ilizwi, lisuke lingabi nasiqhamo.</verse>
			<verse number="20">Abo bahlwayelwe kuwo umhlaba omhle ngaba; bathi bona balivayo ilizwi, balamkele, baxakathe isiqhamo, omnye amashumi amathathu, omnye amashumi amathandathu, nomnye ikhulu.</verse>
			<verse number="21">Wayesithi kubo, Isibane esi sikha siziswe ukuze sibekwe ngaphantsi kwesitya yini na, nokuba kuphantsi kwesingqengqelo? nengabekwa phezu kwesiphatho sezibane?</verse>
			<verse number="22">Akukho nto ifihlakeleyo ingayi kubonakala; kananjalo akubangakho nto ifihliweyo ingafihlelwa ukuba ize ekuhleni.</verse>
			<verse number="23">Ukuba ubani uneendlebe zokuva, makeve.</verse>
			<verse number="24">Wayesithi kubo, Yilumkeleni into eniyivayo; umlinganiselo enilinganisela ngawo, niya kulinganiselwa ngawo nani, kongezwe kuni nina nivayo.</verse>
			<verse number="25">Kuba osukuba enako, uya kunikwa; nosukuba engenako, uya kuhluthwa kwanoko anako.</verse>
			<verse number="26">Uthe ke, Ubukumkani bukaThixo bunjengokuba abengathi umntu aphose imbewu emhlabeni;</verse>
			<verse number="27">Ubusuku nemini alale, avuke, ize imbewu intshule, ikhule engazi ukuba njani na.</verse>
			<verse number="28">Kuba umhlaba uvelisa iziqhamo ngokwawo; kuqala ibe likhaba, kwalandela isikhwebu, ize ibe yingqolowa ezalisekileyo esikhwebini;</verse>
			<verse number="29">Xa sithe savuthwa isiqhamo, alifake kwaoko irhengqa, ngokuba kusekusondele ukuvuna.</verse>
			<verse number="30">Uthe ke, Siya kubufanekisa nantoni na ubukumkani bukaThixo? Siya kuthelekisa ngamzekeliso mni na?</verse>
			<verse number="31">Bunjengokhozo lwemostade, oluthi, xa sukuba luhlwayelwa emhlabeni, lube luloluncinane kuzo zonke iimbewu ezisemhlabeni;</verse>
			<verse number="32">luthi ke, xa luthe lwahlwayelwa, lukhule lube lukhulu kuyo yonke imifuno, lwenze amasebe amakhulu, ngokokude iintaka zezulu zibe nako ukuhlala phantsi komthunzi wawo.</verse>
			<verse number="33">Wayelithetha kubo ilizwi ngemizekeliso emininzi enjalo, njengoko baye benako ukuva.</verse>
			<verse number="34">Ubengathethi ke kubo kungengamzekeliso; ke ubesithi, bakuba bodwa, abacombululele iindawo zonke abafundi bakhe.</verse>
			<verse number="35">Kwangaloo mini kwakuhlwa, athi kubo, Masiwele siye ngaphesheya.</verse>
			<verse number="36">Basindulula isihlwele, bamthabatha esemkhombeni ngoko. Kwaye ke kukho eminye imikhonjana inaye.</verse>
			<verse number="37">Kwabakho uqhwithela olukhulu lomoya; aye ke amaza ephoseka emkhombeni, abetha wafuna ukuzala kwangoku.</verse>
			<verse number="38">Ke yena ebesemva emkhombeni, elele emqamelweni; bamvuse, bathi kuye, Mfundisi, akukhathali na, sitshabalala nje?</verse>
			<verse number="39">Wavuka, wawukhalimela umoya, wathi kulo ulwandle, Yithi tu, uthi tu. Wadamba umoya, kwabakho ukuzola okukhulu.</verse>
			<verse number="40">Wathi kubo, Yini na ukuba nibe nje, ukuba ngamagwala? Yini na ukuba ningabi nalukholo?</verse>
			<verse number="41">Boyika ngoloyiko olukhulu, batshono ukuthi, Ngubani na ke lo, le nto alulanyelwa nangumoya nalulwandle?</verse>
		</chapter>
		<chapter number="5">
			<verse number="1">Baza bawelela ngaphesheya kolwandle, kummandla wamaGadara.</verse>
			<verse number="2">Akuba ephumile emkhombeni, wahlangatyezwa kwaoko ngumntu onomoya ongcolileyo, ephuma emangcwabeni,</verse>
			<verse number="3">owayenekhaya lakhe emangcwabeni; kwaye kungekho bani unako ukumbopha nangemixokelelwane;</verse>
			<verse number="4">Ngokuba wayebotshwa futhi ngamakhamandela nemixokelelwane, asuke amatyathanga asuke asuke akhe, awakroboze namakhamandela;</verse>
			<verse number="5">Ube ehlala ubusuku nemini esezintabeni nasemangcwabeni ekhala, ezicenta ngamatye.</verse>
			<verse number="6">Uthe ke akumbona uYesu esekude, wabaleka, waqubuda kuye.</verse>
			<verse number="7">Wadanduluka ngezwi elikhulu, wathi, Yintoni na enam nawe, Yesu, Nyana kaThixo Osenyangweni? Ndikufungisa uThixo, ukuba ungandithuthumbisi.</verse>
			<verse number="8">Kuba ebethe kuye, Phuma emntwini apho, moyandini ungcolileyo.</verse>
			<verse number="9">Yambuza ke esithi, Ungubani na igama lakho? Waphendula ke yena esithi, NdinguMkhosi igama lam; kuba sibaninzi.</verse>
			<verse number="10">Waye ke embongoza kakhulu ukuba angabandululi bemke kwelo zwe.</verse>
			<verse number="11">Bekukho ke apho ngasezintabeni ugxuba olukhulu lweehagu lusidla.</verse>
			<verse number="12">Zambongoza zonke iindimoni, zisithi, Sithumele ezihagwini, ukuze singene kuzo.</verse>
			<verse number="13">Wazivumela kwaoko uYesu. Baphuma ke oomoya abangcolileyo, baya kungena ezihagwini; lwaza ugxuba olo lwaphaphatheka, lwehla eweni, lwela elwandle;</verse>
			<verse number="14">Bathe ke abo babezalusa iihagu basaba, babika ekhaya nasemaphandleni. Baphuma ke abantu, baya kuyibona loo nto ihlileyo.</verse>
			<verse number="15">Bafike kuYesu, bambone obephethwe ziidemon, lowo ke wayenomkhosi, ehleli, ambathisiwe, enengqondo ephilileyo; baza boyika.</verse>
			<verse number="16">Baza abo babeyibonile le nto babacokisela, ukuba kuthekeni na kobephethwe ziidemon; kwanokweehagu.</verse>
			<verse number="17">Baqala ukumbongoza ukuba emke emideni yabo.</verse>
			<verse number="18">Akuba engene emkhombeni, lowo ubephethwe ziidemon wambongoza ukuba abe naye.</verse>
			<verse number="19">Kodwa uYesu akamvumelanga. Usuke wathi kuye, Hamba, uye endlwini yakho kwabakowenu, ubabikele oko zingako ukuba zinkulu izinto ekwenzele zona iNkosi, yaba nenceba kuwe.</verse>
			<verse number="20">Wemka, waqala ukuzivakalisa eDekapoli oko zingako ukuba zinkulu izinto uYesu abemenzele zona; bamangaliswa bonke.</verse>
			<verse number="21">Kwathi, akubon' ukuba uYesu uwelile ngomkhombe, wabuya weza kwelinye icala, kwahlanganisana kuye isihlwele esikhulu; waye engaselwandle apho.</verse>
			<verse number="22">Kwabonakala kusiza omnye wakubaphathi bendlu yesikhungu, ogama linguYayiro; Uthe ke akumbona, wawa ezinyaweni zakhe.</verse>
			<verse number="23">Wambongoza kakhulu, esithi, Intombi yam igulela ukufa; khawuze ubeke izandla phezu kwayo, ukuze iphile; yophila ke.</verse>
			<verse number="24">Wahamba naye uYesu; yaye indimbane enkulu imlandela, imxinile.</verse>
			<verse number="25">Kwaye kukho ntokazi ithile, eyayinethombo legazi iminyaka elishumi elinamibini.</verse>
			<verse number="26">Wayeve ubunzima obuninzi kumagqirha amaninzi, edleke konke abenako, engancedi lutho, esuke wahambela phambili ebubini:</verse>
			<verse number="27">yathi yakuva ngaye uYesu, yeza phakathi kwesihlwele ngasemva, yayichukumisa ingubo yakhe;</verse>
			<verse number="28">kuba ibisithi, Ukuba ndithe ndachukumisa neengubo zakhe ezi, ndosindiswa.</verse>
			<verse number="29">Watsha kwaoko umthombo wegazi layo; yeva emzimbeni wayo ukuba iphilisiwe kweso sibetho.</verse>
			<verse number="30">uYesu, ethe kwaoko wawazi ngaphakathi kwakhe amandla aphume kuye, wajika esendimbaneni, wathi, Ngubani na ochukumise iingubo zam?</verse>
			<verse number="31">Bathi kuye abafundi bakhe, Ubona nje ukuba isihlwele sikuxinile, utsho na ukuthi, Ngubani na lo undichukumisileyo?</verse>
			<verse number="32">Wasingasinga, ukuba ambone lowo uyenzileyo le nto.</verse>
			<verse number="33">Ithe ke intokazi leyo, isoyika, ingcangcazela, ikwazi oko kwenzekileyo kuyo, yeza yawa phantsi phambi kwakhe, yamxelela inyaniso yonke.</verse>
			<verse number="34">Wathi ke kuyo, Ntombi yam, ukholo lwakho lukusindisile; hamba ngoxolo, phila kwisibetho sakho.</verse>
			<verse number="35">Kwathi, esathetha, kwafika amadoda evela kwamphathi wendlu yesikhungu, athi, Ifile intombi yakho; usamkhathazelani na uMfundisi?</verse>
			<verse number="36">Kwangoko uYesu, elivile elo zwi lithethwayo, wathi kumphathi wendlu yesikhungu, Musa ukoyika, kholwa kuphela.</verse>
			<verse number="37">Akavumela mntu ukuba alandelane naye, kwakuphela nguPetros noYakobi noYohane, umzalwana kaYakobi.</verse>
			<verse number="38">Afike endlwini yomphathi wendlu yesikhungu, abone isiphithiphithi, abalilayo nabenza isijwili esikhulu.</verse>
			<verse number="39">Akungena athi kubo, Yini na ukuba niphithizele, nilile? Intombazana ayifile, ilele.</verse>
			<verse number="40">Basuka bamwa ngentsini. Athi akuba ebakhuphele phandle bonke, amthabathe uyise womntwana nonina, nabo babenaye, angene apho wayelele khona umntwana lowo.</verse>
			<verse number="41">Wayibamba ngesandla intombazana leyo, wathi kuyo, Talita, kumi; oko kukuthi ngentetho evakalayo, Ntombazana, ndithi kuwe, Vuka.</verse>
			<verse number="42">Yavuka kwaoko intombazana leyo, yahambahamba; kuba ibiminyaka ilishumi elinamibini izelwe. Bathi nqa ngokuthi nqa okukhulu.</verse>
			<verse number="43">Wabayala kakhulu ukuba kungaziwa mntu oku; wathi mayiyinikwe idle.</verse>
		</chapter>
		<chapter number="6">
			<verse number="1">Ephumile ke apho, weza kwelakowabo; bamlandela ke abafundi bakhe.</verse>
			<verse number="2">Kwathi kwakubakho isabatha, waqala ukufundisa endlwini yesikhungu; baza abaninzi, bakuva, bakhwankqiswa, besithi, Lo uzizuze phi na ezi zinto? Bubulumko buni na obu abunikiweyo, le nto nemisebenzi yamandla engaka yenziwe ngezandla zakhe?</verse>
			<verse number="3">Lo akayiyo na ingcibi yokwakha, unyana kaMariya, umzalwana ke kaYakobi noYose noYuda noSimon? Noodade wabo abakho kuthi na apha? Baye bekhubeka kuye.</verse>
			<verse number="4">Wathi ke uYesu kubo, Umprofeti akasweli mbeko, kungaba kukowabo, nakwizizalwana zakhe, nakokwabo.</verse>
			<verse number="5">Wayengenako ukwenza namnye umsebenzi wamandla khona apho, kwakuphela ukubeka izandla phezu kwemilwelwe embalwa, wayiphilisa.</verse>
			<verse number="6">Wamangaliswa kukungakholwa kwabo. Waye ejikeleza imizana, efundisa.</verse>
			<verse number="7">Ubabizele kuye abalishumi elinababini, waqala ukubathuma ngababini, ngababini; ebanika igunya koomoya abangcolileyo;</verse>
			<verse number="8">Wabathethela ngelithi, mabangaphathi nto yandlela, ibe ngumsimelelo wodwa; nangxowa yamphako, nasonka, namali enxilini;</verse>
			<verse number="9">Banxibe iimbadada; ningambathi neengubo zangaphantsi ngambini.</verse>
			<verse number="10">Wayesithi kubo, Apho nithe nangena endlwini, hlalani khona nide nimke kuloo ndawo.</verse>
			<verse number="11">Abo sukuba benganamkeli, benganiva nokuniva, nakuphuma kuloo ndawo, vuthululani uthuli oluphantsi kweenyawo zenu, kube bubungqina oko kubo. Inene ndithi kuni, Koba nokunyamezeleka okweSodom neGomora ngomhla womgwebo, kunokwaloo mzi.</verse>
			<verse number="12">Baphuma bavakalisa ukuba mabaguquke abantu.</verse>
			<verse number="13">Bakhupha needemon ezininzi, bayithambisa ngeoli imilwelwe emininzi, beyiphilisa.</verse>
			<verse number="14">Wakuva ukumkani uHerode; (kuba lalithe laduma igama lakhe;) wayesithi, Uvukile kwabafileyo uYohane umbhaptizi; ngenxa yoko le misebenzi yamandla iyenzeka ngaye.</verse>
			<verse number="15">Baye abanye besithi, NguEliya; Babesithi ke abanye, Ngumprofeti, nokuba ufana nomnye wakubaprofeti.</verse>
			<verse number="16">Ekuvile ke oko uHerode, wathi, Lo nguYohane, lowa ndamnqamla intloko mna; uvukile kwabafileyo.</verse>
			<verse number="17">Kuba uHerode ngokwakhe wabethe wathuma, wambamba uYohane, wambopha entolongweni, ngenxa kaHerodiya, umfazi kaFilipu umninawa wakhe; kuba ebemzekile.</verse>
			<verse number="18">Kuba wayesithi uYohane kuHerode, Akuvumelekile ukuba ube nomfazi womzalwana wakho.</verse>
			<verse number="19">Ke kaloku uHerodiya waba nenqala ngakuye, wafuna ukumbulala; kodwa akabanga nako:</verse>
			<verse number="20">kuba uHerode wayemoyika uYohane, emazi ukuba uyindoda elilungisa, engcwele, wayemgcinile; wayesithi ke akumva, enze iindawo ezininzi, amve kamnandi.</verse>
			<verse number="21">Ke kaloku, kwakufika umhla owamlungelayo, uHerode ngemini yokuzalwa kwakhe wayebenzela isidlo izikhulu zakhe, namabamba akhe amakhulu, namagqala elaseGalili;</verse>
			<verse number="22">yakubon' ukuba ingene intombi kaHerodiya lowo, yangqungqa, yamkholisa uHerode nabo babehleli ndawonye naye. Wathi ukumkani kwintombazana leyo, Ndicele into osukuba uyithanda; ndokupha.</verse>
			<verse number="23">Wayifungela ngelithi, Into othe wayicela kum ndokupha, kude kube kwisiqingatha sobukumkani bam.</verse>
			<verse number="24">Iphumile ke yathi kunina, Ndicele ntoni na? Wathi ke yena, Intloko kaYohane umbhaptizi.</verse>
			<verse number="25">Yena kungena kwaoko ngokungxama kuye ukumkani, yacela, isithi, Ndithanda ukuba undinike kalokunje ngesitya intloko kaYohane umbhaptizi.</verse>
			<verse number="26">Ukumkani waba buhlungu kakhulu; noko, ngenxa yesifungo sakhe, nangenxa yabo babehleli ndawonye naye, akathandanga kuyilandulela.</verse>
			<verse number="27">Ukumkani ke wasusa umsiki, wamthethela ngelithi, mayiziswe intloko yakhe.</verse>
			<verse number="28">Wayizisa intloko yakhe ngesitya, wayinika intombazana leyo; yaza intombazana yayinika unina.</verse>
			<verse number="29">Bekuvile oko abafundi bakhe, beza basithabatha isidumbu sakhe, basibeka engcwabeni.</verse>
			<verse number="30">Bahlanganisana abapostile kuYesu, bambikela iinto zonke, ezo babezenzile, kwanezo babezifundisile.</verse>
			<verse number="31">Wathi kubo, Yizani nina ngasese kwindawo eyintlango, niphumle kancinane; kuba bebaninzi abezayo nabemkayo; babengenalo ke nethutyana lokuba badle.</verse>
			<verse number="32">Bemka ngomkhombe ngasese, baya kwindawo eyintlango.</verse>
			<verse number="33">Isihlwele sababona bemka bathi abaninzi bamazi, babalekela khona ngeenyawo, bevela kuyo yonke imizi; babaphangela, bathuthelana kuye.</verse>
			<verse number="34">Uthe ke akuphuma uYesu, wabona isihlwele esikhulu; wasikwa yimfesane ngabo, ngokuba babenjengezimvu ezingenamalusi; waqala ukubafundisa iindawo ezininzi.</verse>
			<verse number="35">Kwakubon' ukuba seyihambile kakhulu imini, beza kuye abafundi bakhe, bathi, Le ndawo iyintlango, nemini seyihambile kakhulu;</verse>
			<verse number="36">bandulule bemke, baye emaphandleni ajikelezileyo nasemizaneni, bazithengele izonka; kuba bengenanto bangayidlayo.</verse>
			<verse number="37">Waphendula ke wathi kubo, Bapheni nina batye. Bathi kuye, Simke na siye kuthenga izonka ngeedenariyo ezimakhulu mabini, sibaphe badle?</verse>
			<verse number="38">Athi kubo, Zingaphi na izonka eninazo? yiyani nibone. Besazi, bathi, Zintlanu, neentlanzi ezimbini.</verse>
			<verse number="39">Wabathethela ngelithi, mababangqengqise bonke, babe ziziqhu ngeziqhu engceni eluhlaza.</verse>
			<verse number="40">Bahlala phantsi beziingcamba ngeengcamba ngamakhulu, nangamashumi ngamahlanu.</verse>
			<verse number="41">Wazithabatha izonka zozihlanu neentlanzi zombini, wathi ekhangele ezulwini wasikelela, waziqhekeza izonka, wanika abafundi bakhe, ukuba babeke phambi kwabo; wathi neentlanzi zombini wazabela bona bonke.</verse>
			<verse number="42">Badla bahlutha bonke.</verse>
			<verse number="43">Baza basusa izitya zizele ngamaqhekeza zalishumi elinazibini, basusa nakwiintlanzi.</verse>
			<verse number="44">Ababesidla izonka babengamadoda akumawaka amahlanu.</verse>
			<verse number="45">Wabanyanzela kwaoko abafundi bakhe ukuba bangene emkhombeni, bamandulele baye ngaphesheya eBhetesayida, lo gama asindululayo isihlwele yena.</verse>
			<verse number="46">Akuba ebulisene nabo, wemka waya kuthandaza entabeni.</verse>
			<verse number="47">Kwakuhlwa, umkhombe ubuphakathi elwandle, eyedwa emhlabeni.</verse>
			<verse number="48">Wababona bebulaleka ekuqhubeni; kuba umoya ububavele ngaphambili. Athi ngolwesine ulindo lobusuku eze kubo, ehamba phezu kolwandle; wanga angacanda kubo.</verse>
			<verse number="49">Kodwa bakumbona ehamba phezu kolwandle, bangathi ngumshologu, bakhala;</verse>
			<verse number="50">kuba bonke bambona, bakhathazeka. Wathetha kwaoko nabo, wathi kubo, Yomelelani; ndim; musani ukoyika.</verse>
			<verse number="51">Wenyuka waya kubo emkhombeni, wadamba umoya. Bathi nqa ngaphakathi kwabo ngokuncamisileyo kunene, bamangaliswa;</verse>
			<verse number="52">kuba bengakuqondanga okwezonka; kuba intliziyo yabo yabe iqaqadekile.</verse>
			<verse number="53">Bewelile, bafika emhlabeni waseGenesarete, balubeka elunxwemeni.</verse>
			<verse number="54">Bakuphuma emkhombeni, bamazi kwaoko;</verse>
			<verse number="55">bawubaleka wonke loo mmandla, baqala ukubathwala ngeenkuko abafayo, bebasa apho babemva ukuba ukhona.</verse>
			<verse number="56">Nalapho sukuba ebengena khona, nokuba kusemzaneni, nokuba kusemizini, nokuba kusemaphandleni, babesithi, bababeke abafayo ezitratweni, bambongoze ukuba khe bachukumise intshinga yengubo yakhe. Baye ke bephiliswa abo babemchukumisa.</verse>
		</chapter>
		<chapter number="7">
			<verse number="1">Bahlanganisana ke abaFarisi, nabathile kubachazi-mthetho, bevela eYerusalem;</verse>
			<verse number="2">Babona inxenye kubafundi bakhe besidla isonka ngezandla eziziinqambi, oko kukuthi, ngezingahlanjwanga, basuka basola.</verse>
			<verse number="3">Kuba abaFarisi namaYuda onke abadli, ukuba abakhanga bazihlambe izandla kunene, bebambe isithethe samanyange.</verse>
			<verse number="4">Nokuba bavela endaweni yembutho, abadli bengakhanga bahlambe; Kukho nezinye izinto ezininzi, abazamkele ukuba bazibambe, ezinjengeentlambo zeendebe, neebhekile, nezitya zobhedu, neetafile.</verse>
			<verse number="5">Bambuza ke abaFarisi nababhali, besithi, Kungani na ukuba abafundi bakho bangahambi ngokwesithethe samanyange, le nto badla isonka ngezandla ezingahlanjwanga?</verse>
			<verse number="6">Waphendula ke wathi kubo, Watyapha uIsaya ukuprofeta ngani, bahanahanisi, njengokuba kubhaliwe kwathiwa, Aba bantu bandibeka ngomlomo, Kanti yona intliziyo yabo ikude lee kum.</verse>
			<verse number="7">Bafumana ke bendihlonela, Befundisa iimfundiso eziyimithetho yabantu.</verse>
			<verse number="8">Nithi, niwuyeka okaThixo umthetho, nibambe isithethe sabantu esinjengeentlambo zeebhekile neendebe; naye nizenza nezinye izinto ezininzi ezinjengezo.</verse>
			<verse number="9">Wayesithi kubo, Natyapha kambe niwutshitshise umthetho kaThixo, ukuze nisigcine isithethe senu.</verse>
			<verse number="10">Kaloku uMosis wathi: “Beka uyihlo nonyoko; nokuthi, Othuka uyise nokuba ngunina, makafe ukufa;</verse>
			<verse number="11">Ke nina nithi, Ukuba umntu uthe kuyise nokuba kukunina, YiKorbhan, oko kukuthi, ingumnikelo kuThixo, into onge uba uncedwa ngayo ndim, ukholisile; uya kukhululwa;</verse>
			<verse number="12">anisayi kumvumela ukuba amenzele nto, nokuba nguyise nokuba ngunina;</verse>
			<verse number="13">Nilenza litshitshile ilizwi likaThixo ngesithethe senu enasinikayo, naye nizenza izinto ezininzi ezinjengezo.</verse>
			<verse number="14">Esibizele kuye sonke indimbane, wathi kubo, Phulaphulani kum nonke, niqonde.</verse>
			<verse number="15">Akukho nto ingaphandle komntu ethi ingena kuye ibe nako ukumenza inqambi; zizinto eziphumayo kuye ezimenza inqambi umntu.</verse>
			<verse number="16">Ukuba ubani uneendlebe zokuva, makeve.</verse>
			<verse number="17">Baye ke, xa ebengene endlwini, evela kuyo indimbane, bembuza abafundi bakhe umzekeliso lowo.</verse>
			<verse number="18">Athi kubo, Nikwanje nani na ukuswela ingqondo? Aniqondi na ukuba yonke into engaphandle ingena emntwini, ayinako ukumenza inqambi;</verse>
			<verse number="19">Kaloku akungeni entliziyweni yakhe, kungekabi kusesiswini sakhe;</verse>
			<verse number="20">Wayesithi ke, Into ephumayo emntwini, yiyo leyo emenza inqambi umntu;</verse>
			<verse number="21">Kuba ngaphakathi, kuyo intliziyo yomntu, kuphuma izicamango ezingendawo, ookukrexeza, oomibulo, ookubulala;</verse>
			<verse number="22">ubusela, ukubawa, okungendawo, inkohliso, uburheletya, iliso elibi, ukunyelisa, ukukratsha, ukuswela kuqonda;</verse>
			<verse number="23">zonke ezi zinto zingendawo ziphuma ngaphakathi, zimenze inqambi umntu.</verse>
			<verse number="24">Esukile apho ke, waya emideni yaseTire neyaseTsidon. Wangena endlwini, wanga akungaziwa mntu; akaba nako ukufihlakala noko.</verse>
			<verse number="25">Kuba yathi yakuva ngaye intokazi entombi ibinomoya ongcolileyo, yeza yawa ezinyaweni zakhe.</verse>
			<verse number="26">Ke kaloku intokazi leyo ingumGrikekazi, umSirofenike ngokuzalwa; yambongoza ukuba ayikhuphe idemon entombini yayo.</verse>
			<verse number="27">Uthe ke uYesu kuyo, Khawuyeke kuhluthe abantwana kuqala; kuba akukuhle ukusithabatha isonka sabantwana, siphoswe ezinjaneni.</verse>
			<verse number="28">Waphendula ke wathi kuye, Ewe, Nkosi; kuba nazo iinjana phantsi kwetafile zidla kwiimvuthuluka zabantwana.</verse>
			<verse number="29">Wathi kuyo, Ngenxa yelo zwi, hamba; idemon iphumile entombini yakho.</verse>
			<verse number="30">Yesuka yaya endlwini yayo, yafumana iphumile idemon, intombi ilele phezu kwesi ngqengqelo.</verse>
			<verse number="31">Wabuya waphuma emideni yaseTire, waya eTsidon, weza kulwandle lwaseGalili, ecanda phakathi kwemida yaseDekapoli.</verse>
			<verse number="32">Kwaziswa kuye umntu osisithulu, osisithulu; bambongoza ukuba abeke isandla sakhe phezu kwakhe.</verse>
			<verse number="33">Wamthabatha ke esihlweleni, wayibeka bucala iminwe yakhe ezindlebeni zakhe, watshica, wachukumisa ulwimi lwakhe.</verse>
			<verse number="34">Wakhangela ezulwini, wancwina, wathi kuyo, Efata; oko kukuthi, Vuleka.</verse>
			<verse number="35">Zavuleka kwaoko iindlebe zaso, zacombuluka iingqambu zolwimi lwaso, sathetha salungisa.</verse>
			<verse number="36">Wabayala ukuba mabangaxeleli bani; kodwa okukhona wabayalayo, kwaba kukhona bakuvakalisa ngakumbi.</verse>
			<verse number="37">Bakhwankqiswa ngokuncamisileyo kanye, besithi, Uzenze iinto zonke kakuhle; uzenza nezithulu zive, nabangenakuthetha bathethe.</verse>
		</chapter>
		<chapter number="8">
			<verse number="1">Ke kaloku, ngaloo mihla, ekubeni zininzi izihlwele, kungekho nanto idliwayo na, uYesu wababizela kuye abafundi bakhe, wathi kubo,</verse>
			<verse number="2">Ndisikwa yimfesane ngenxa yezihlwele; ngokuba sekuntsuku ntathu behleli nam, bengenanto bangayidlayo;</verse>
			<verse number="3">ukuba ndithe ndabandulula baya emakhayeni abo bengadlanga, botyhafa endleleni; kuba inxenye yabo ivela kude.</verse>
			<verse number="4">Bamphendula abafundi bakhe, besithi, Wokuzuza phi na umntu ukuba nako ukubahluthisa aba ngezonka, entlango apha?</verse>
			<verse number="5">Wababuza esithi, Zingaphi na izonka eninazo? Bathi ke bona, Zisixhenxe.</verse>
			<verse number="6">Wayalela isihlwele ukuba sihlale phantsi emhlabeni. Wazithabatha izonka zosixhenxe, wabulela, waqhekeza, wanika abafundi bakhe, ukuba babeke phambi kwabo; zazibeka phambi kwabantu.</verse>
			<verse number="7">Baye beneentlanzana ezimbalwa; akuba esikelele, wathi mazibekwe phambi kwabo nazo.</verse>
			<verse number="8">Badla ke bahlutha, kwaza kwaqokelelwa iingobozi zasixhenxe zamaqhekeza aseleyo.</verse>
			<verse number="9">Ke kaloku abo babesidla babemalunga namawaka amane. Wabandulula ke.</verse>
			<verse number="10">Wangena kwaoko emkhombeni, nabafundi bakhe, weza emacaleni aseDalmanuta.</verse>
			<verse number="11">Baphuma abaFarisi, baqala ukubuzana naye, befuna kuye umqondiso ophuma ezulwini, bemlinga.</verse>
			<verse number="12">Encwina kakhulu emoyeni wakhe, wathi, Yini na ukuba esi sizukulwana singxamele umqondiso? Inene, ndithi kuni, Akukho mqondiso uya kunikwa esi sizukulwana.</verse>
			<verse number="13">Wabashiya, wabuya wangena emkhombeni, wemka waya ngaphesheya.</verse>
			<verse number="14">Ke kaloku abafundi babelibele ukuphatha izonka; kananjalo babengenanto isikhephe emkhombeni ngaphandle kwesonka esinye.</verse>
			<verse number="15">Wabayala esithi, Ligqaleni, nililumkele igwele labaFarisi, negwele likaHerode.</verse>
			<verse number="16">Baye becamanga bodwa besithi, Kungokuba singenazonka.</verse>
			<verse number="17">Ekwazi oko uYesu, wathi kubo, Yini na ukuba nicamange, ngokuba ningenazonka? Anikaqondi na ukuba anikaqondi? Isaqaqadekile na intliziyo yenu?</verse>
			<verse number="18">Ninamehlo nje, aniboni na? Nineendlebe nje, aniva na? anikhumbuli na?</verse>
			<verse number="19">Oko ndaqhekezela amawaka amahlanu izonka ezihlanu, zazingaphi na iingobozi zizele ngamaqhekeza enazisusayo? Bathi kuye, Balishumi elinababini.</verse>
			<verse number="20">Okuya ke ezisixhenxe ndaziqhekezela amawaka amane, zazingaphi na iingobozi zizele ngamaqhekeza enazisusayo? Bathi ke bona, Zisixhenxe.</verse>
			<verse number="21">Uthe ke kubo, Phofu yini na ukuba ningaqondi?</verse>
			<verse number="22">Ufika eBhetesayida; bazisa imfama kuye, bambongoza ukuba ayichukumise.</verse>
			<verse number="23">Wayibamba ngesandla imfama, wayirholela ngaphandle komzi; Watshica emehlweni ayo, wabeka izandla phezu kwayo, wayibuza ukuba ibona nto na?</verse>
			<verse number="24">Yaza yakhangela phezulu yathi, Ndiyababona abantu behamba, ngathi yimithi.</verse>
			<verse number="25">Wabuya wazibeka izandla phezu kwamehlo ayo, wayikhangelisa phezulu; yabuya yaphila, yababona bonke kakuhle.</verse>
			<verse number="26">Wayindulula ukuba iye endlwini yayo, esithi, Uze ungangeni esixekweni, ungathethi nakubani kuwo umzi.</verse>
			<verse number="27">Waphuma uYesu nabafundi bakhe, waya emizini yaseKesareya yakwaFilipu; waye endleleni ebabuza abafundi bakhe, esithi kubo, Kuthiwa ngabantu ndingubani na mna?</verse>
			<verse number="28">Baphendula ke bona, bathi, UnguYohane umbhaptizi; bambi ke bathi, Ungomnye wakubaprofeti.</verse>
			<verse number="29">Athi kubo, Ke nina nithi ndingubani na? Aphendule ke uPetros athi kuye, Wena unguye uKristu.</verse>
			<verse number="30">Wabakhalimela ukuba bangaxeleli bani ngaye.</verse>
			<verse number="31">Waqala ukubafundisa, okokuba uNyana woMntu umelwe kukuba eve ubunzima obukhulu, alahlwe ngawo amadoda amakhulu nababingeleli abakhulu nababhali, abulawe, athi emveni kweentsuku ezintathu abuye avuke.</verse>
			<verse number="32">Elo zwi wayelithetha ngokungafihlisiyo. Waza uPetros wamthabatha, waqala ukumkhalimela.</verse>
			<verse number="33">Uthe ke yena, ejikile, wabakhangela abafundi bakhe, wamkhalimela uPetros, esithi, Suka uye emva kwam, Sathana, ngokuba ungazinyamekeli ezikaThixo izinto, unyamekela ezabantu.</verse>
			<verse number="34">Esibizele kuye indimbane, kwanabafundi bakhe, wathi kubo, Osukuba ethanda ukundilandela, makazincame, awuthwale umnqamlezo wakhe, andilandele.</verse>
			<verse number="35">Kuba othe wathanda ukuwusindisa umphefumlo wakhe, wolahlekelwa nguwo; ke yena othe wawulahla umphefumlo wakhe ngenxa yam, nangenxa yeendaba ezilungileyo ezi, wowusindisa lowo.</verse>
			<verse number="36">Kuba komnceda ntoni na umntu, ukuba uthe walizuza ihlabathi liphela, waza wonakalelwa ke ngumphefumlo wakhe?</verse>
			<verse number="37">Okanye worhola ntoni na umntu, ibe sisananelo somphefumlo wakhe?</verse>
			<verse number="38">Othe waneentloni ngam nangamazwi am, kwesi sizukulwana sikrexezayo, sonayo, uNyana woMntu woba neentloni ngaye lowo, xa athe weza esebuqaqawulini boYise, enezithunywa ezingcwele.</verse>
		</chapter>
		<chapter number="9">
			<verse number="1">Wayesithi kubo, Inene ndithi kuni, Kukho abathile kwabemiyo apha, abangayi kukha beve kufa bona, bade babubone ubukumkani bukaThixo busiza ngamandla.</verse>
			<verse number="2">uYesu ke, emveni kweentsuku ezintandathu, athabathe uPetros noYakobi noYohane, abanyuse baye entabeni ende ngasese, bebodwa.</verse>
			<verse number="3">Zabengezela iingubo zakhe, zamhlophe njengekhephu; njengokuba kungekho mcoci weempahla emhlabeni unako ukuba mhlophe.</verse>
			<verse number="4">Kwabonakala kubo uEliya enoMoses; baye bethetha noYesu.</verse>
			<verse number="5">Waphendula ke uPetros wathi kuYesu, Rabhi, kuhle ukuba sibe lapha; masenze iminquba ibe mithathu, omnye ube ngowakho; omnye ube ngowakho, omnye ube ngokaMoses, omnye ube ngokaEliya.</verse>
			<verse number="6">Kuba ubengayazi into abengayithethayo; ngokuba bebesoyika kunene.</verse>
			<verse number="7">Kwabakho ilifu elibenzela ithinzi, kweza nezwi liphuma efini apho, lisithi, Lo nguNyana wam oyintanda; mveni yena.</verse>
			<verse number="8">Basingasinga, ababi sabona mntu, yanguYesu yedwa enabo.</verse>
			<verse number="9">Bakubon' ukuba bayehla entabeni apho, wabayala ukuba bangazityeli bani ezo zinto bazibonileyo, ade avuke kwabafileyo uNyana woMntu.</verse>
			<verse number="10">Elo zwi balibamba lakubo bodwa bebuzana ukuba ukuvuka kubo abafileyo kukuthini na.</verse>
			<verse number="11">Bambuza besithi, Yini na ukuba ababhali bathi, uEliya umelwe kukufika tanci?</verse>
			<verse number="12">Uphendule ke wathi kubo, Okunene uEliya, efike tanci, wobuya azimise zonke izinto; kwaba njani na kubhalwe ngaye uNyana woMntu, ukuba umelwe kukuthi eve ubunzima obukhulu, enziwe into engento?</verse>
			<verse number="13">Ke ndithi kuni, ufikile uEliya, baza benza kuye konke abakuthandayo, kwanjengoko kubhaliweyo ngaye.</verse>
			<verse number="14">Akufika kubafundi bakhe, wabona indimbane enkulu ibangqongileyo, nababhali bebuzana nabo.</verse>
			<verse number="15">Sakumbona sakhwankqiswa kwaoko sonke isihlwele, sabalekela kuye, sambulisa.</verse>
			<verse number="16">Wababuza ababhali, esithi, Nibuzana ntoni na nabo?</verse>
			<verse number="17">Waphendula omnye wasesihlweleni wathi, Mfundisi, bendizise unyana wam kuwe, enomoya ongathethiyo;</verse>
			<verse number="18">apho uthe wamqubula khona, uyamntlala, aze alephuze amagwebu, atshixize amazinyo akhe, asuke ome; ndithethe kubafundi bakho ukuba bawukhuphe; ababa nako.</verse>
			<verse number="19">Umphendule ke wathi, Sizukulwanandini singakholwayo, koda kube nini na ndinani? Koda kube nini na ndininyamezele? Mziseni kum.</verse>
			<verse number="20">Bamzisa kuye. Akumbona, wesuka kwaoko umoya, wambetha wee xhwenene; yawa emhlabeni, yaqikaqika, ilephuza amagwebu.</verse>
			<verse number="21">Wabuza kuyise, ukuba kumgama ungakanani na imhlile le nto? Wathi ke yena, Kwaesengumntwana.</verse>
			<verse number="22">Umphose futhi emlilweni, kwanasemanzini, ukuba umtshabalalise; kodwa ukuba unako ukwenza into, sisize, usikwe yimfesane sithi.</verse>
			<verse number="23">Wathi uYesu kuye, Ewe, ukuba unokukholwa! Zonke izinto zinokwenzeka kuye okholwayo.</verse>
			<verse number="24">Wakhala kwaoko uyise womntwana lowo, wathi eneenyembezi, Ndiyakholwa, Nkosi; kuncede ukungakholwa kwam.</verse>
			<verse number="25">Uthe ke uYesu, ebone ukuba isihlwele sibalekela ndaweni-nye, wawukhalimela umoya ongcolileyo, esithi kuwo, Moyandini ungathethiyo usithulu, mna ndiyakuthethela, phuma kuye, ungabi sangena kuye.</verse>
			<verse number="26">Wakhala umoya, wambetha wee xhwenene kunene, waphuma kuye; bada abaninzi bathi, Ufile.</verse>
			<verse number="27">uYesu ke wambamba ngesandla, wamphakamisa; wavuka.</verse>
			<verse number="28">Eye kungena endlwini, bambuza abafundi bakhe ngasese, besithi, Yayiyini na ukuba singabi nako ukuwukhupha thina?</verse>
			<verse number="29">Wathi kubo, Olu hlobo alunako ukuphuma nganto, kungengako ukuthandaza nokuzila ukudla.</verse>
			<verse number="30">Bephumile apho, babehamba becanda kwelaseGalili; wayengathandi ukuba kwazi bani oko;</verse>
			<verse number="31">kuba wayebafundisa abafundi bakhe, esithi kubo, uNyana woMntu unikelwa ezandleni zabantu; baya kumbulala; aze emveni kokuba ebulewe, abuye avuke ngomhla wesithathu.</verse>
			<verse number="32">Baye bengakuqondi oko kuthetha; baye besoyika nokumbuza.</verse>
			<verse number="33">Weza kufika eKapernahum. Akuba esekhaya, wayebabuza esithi, Nibe nicamanga ntoni na phakathi kwenu endleleni?</verse>
			<verse number="34">Bahlala bathi cwaka ke; kuba endleleni babebambene ngokuthi, ngubani na omkhulu phakathi kwabo.</verse>
			<verse number="35">Akuba ehleli phantsi, wababiza abalishumi elinababini, wathi kubo, Ukuba ubani uthanda ukuba ngowokuqala, woba ngowokugqibela kwabo bonke, nomlungiseleli wabo bonke.</verse>
			<verse number="36">Uthabathe umntwana, wammisa phakathi kwabo, wamwola, wathi kubo.</verse>
			<verse number="37">Othe wamkela noko amnye wabantwana abanje, egameni lam, wamkela mna; nothe wamkela mna, akamkeli mna, wamkela lowo wandithumayo.</verse>
			<verse number="38">uYohane wamphendula wathi: “Mfundisi, sabona umntu ekhupha iindimoni egameni lakho, kodwa samalela ke, kuba engasilandeli thina.</verse>
			<verse number="39">Wathi ke uYesu, Musani ukumalela; kuba akukho namnye uya kwenza umsebenzi wamandla egameni lam, aze abe nako ukuthetha kakubi ngam.</verse>
			<verse number="40">Kaloku ongachasiyo ungecala lethu.</verse>
			<verse number="41">Kuba othe waniseza nendebe le yamanzi egameni lam, ngokuba ningabakaKristu, inene ndithi kuni, akasayi kuphulukana nomvuzo wakhe.</verse>
			<verse number="42">Nothe wakhubekisa noko amnye waba bancinane bakholwayo kum, ngekumlungele kanye ukuba ubegangxwe ilitye lokusila entanyeni yakhe, waphoswa elwandle.</verse>
			<verse number="43">Nokuba isandla sakho siyakukhubekisa, sinqumle; kukulungele kanye ukuba ungene ebomini usisilima, kunokuba uthi, unezandla zozibini, uye esihogweni, emlilweni ongacimiyo,</verse>
			<verse number="44">apho kumpethu ingafiyo, kumlilo ungacimiyo.</verse>
			<verse number="45">Nokuba unyawo lwakho luya kukhubekisa, lunqumle; kukulungele kanye ukuba ungene ebomini usisiqhwala, kunokuba uthi, uneenyawo zombini, uphoswe esihogweni, emlilweni ongacimiyo,</verse>
			<verse number="46">apho kumpethu ingafiyo, kumlilo ungacimiyo.</verse>
			<verse number="47">Ukuba iliso lakho liya kukhubekisa, linyothule; kukulungele kanye ukungena ebukumkanini bukaThixo unaliso linye, kunokuba uthi, unamehlo amabini, uphoswe esihogweni somlilo,</verse>
			<verse number="48">apho kumpethu ingafiyo, kumlilo ungacimiyo.</verse>
			<verse number="49">Kuba bonke baya kugalelwa ityuwa ngomlilo, athi onke amadini agalelwe ityuwa ngetyuwa.</verse>
			<verse number="50">Ityuwa ilungile yona, kodwa ukuba ithe ityuwa ayaba nabutyuwa, noyivakalisa ngantoni na? Yibani netyuwa phakathi kwenu, nihlale ninoxolo omnye komnye.</verse>
		</chapter>
		<chapter number="10">
			<verse number="1">Esukile apho, uze kungena emideni yakwaYuda, ecanda kweliphesheya kweYordan. Wabuya wabafundisa ngokwesiqhelo.</verse>
			<verse number="2">Beza kuye abaFarisi, bambuza ukuba kuvumelekile na ukuba indoda imale umfazi wayo? emlinga.</verse>
			<verse number="3">Waphendula ke wathi kubo, Waniwisela mthetho mni na uMoses?</verse>
			<verse number="4">Bathi ke bona, uMoses wakuvumela ukubhala incwadi yokwahlukana, nokumala.</verse>
			<verse number="5">Waphendula uYesu wathi kubo, Ngokuba lukhuni kwentliziyo yenu, wanibhalela loo mthetho;</verse>
			<verse number="6">Kodwa kwasekuqalekeni kwendalo, uThixo wabenza baba yindoda nenkazana.</verse>
			<verse number="7">Ngenxa yoko ke, umntu womshiya uyise nonina, anamathele emfazini wakhe;</verse>
			<verse number="8">baze abo babini babe nyama-nye. Ngako oko, abasebabini, banyama-nye.</verse>
			<verse number="9">Oko ke ngoko uThixo akumanyileyo, makungahlulwa mntu.</verse>
			<verse number="10">Endlwini abafundi bakhe babuya bambuza ngayo loo nto.</verse>
			<verse number="11">Athi kubo, Othe wamala umfazi wakhe, wazeka omnye, uyakrexeza kulowa.</verse>
			<verse number="12">Nokuba umfazi uthe wayala indoda yakhe, wendela kwenye, uyakrexeza.</verse>
			<verse number="13">Kwaye bezisa abantwana kuye ukuze abachukumise; basuka abafundi babakhalimela abo babazisayo.</verse>
			<verse number="14">Ke kaloku ekubonile oku uYesu, wacaphuka, wathi kubo, Bavumeleni abantwana beze kum, ningabaleli: ngokuba ubukumkani bukaThixo bubobabo banjalo.</verse>
			<verse number="15">Inene, ndithi kuni, Othe akabamkela ubukumkani bukaThixo njengomntwana, akayi kukha angene kubo.</verse>
			<verse number="16">Waza wabawola, wabeka izandla phezu kwabo, wabasikelela.</verse>
			<verse number="17">Ephumile ke, uya endleleni, kweza othile ngokubaleka, wawa ngamadolo kuye, wambuza esithi, Mfundisi ulungileyo, ndenze ntoni na, ukuze ndibudle ilifa ubomi obungunaphakade?</verse>
			<verse number="18">Uthe ke uYesu kuye, Yini na ukuba uthi ndilungile? Akukho ulungileyo, mnye kwaphela, nguThixo.</verse>
			<verse number="19">Uyayazi imithetho: musa ukukrexeza, musa ukubulala, musa ukuba, musa ukungqina ubuxoki, musa ukulumkisa, beka uyihlo nonyoko.</verse>
			<verse number="20">Uphendule ke wathi kuye, Mfundisi, zonke ezo zinto ndazigcina, kwasebuncinaneni bam.</verse>
			<verse number="21">Uthe ke uYesu, ondele kuye wamthanda, wathi kuye, Kukho nto-nye uyisweleyo: hamba uye kuthengisa ngeento zonke onazo, uphe amahlwempu, woba nobutyebi ke emazulwini; yiza, uwuthabathe umnqamlezo, uwulandele, mna.</verse>
			<verse number="22">Wathi ke khunubembe ngelo zwi, wemka ebuhlungu; kuba ebenemfuyo eninzi.</verse>
			<verse number="23">uYesu esingasingile, wathi kubafundi bakhe, Hayi, ukuba ngenkankulu ukuya kungena kwabo banobutyebi ebukumkanini bukaThixo!</verse>
			<verse number="24">Bakhwankqiswa ke abafundi ngamazwi akhe. Wabuya waphendula ke uYesu, wathi kubo, Bantwana, hayi, ukuba ngenkankulu ukuthi abo bakholose ngobutyebi bangene ebukumkanini bukaThixo!</verse>
			<verse number="25">Kulula ukuba inkamela iphumele entunjeni yenaliti, kunokuba isityebi singene ebukumkanini bukaThixo.</verse>
			<verse number="26">Baye bekhwankqiswa ke ngokuncamisileyo, besitshono ukuthi, Ngubani na ongasindiswayo?</verse>
			<verse number="27">Ondele ke uYesu, wathi kubo, Kubantu akunakwenzeka; kuye yena uThixo akunakuba kungenzeki; kuba zonke izinto zinako ukwenzeka kuye uThixo.</verse>
			<verse number="28">Waqala uPetros ukuthi kuye, Uyabona, thina sishiye iinto zonke sakulandela.</verse>
			<verse number="29">Waphendula uYesu wathi, Inene, ndithi kuni, Akukho namnye ushiye indlu, nokuba ngabazalwana, nokuba ngoodade, nokuba nguyise, nokuba ngunina, nokuba ngumfazi, nokuba ngabantwana, nokuba ngamasimi, ngenxa yam nangenxa yeendaba ezilungileyo ezi,</verse>
			<verse number="30">ongayi kuthi amkeliswe kalikhulu: ngoku ngeli xesha, izindlu, nabazalwana, noodade, noonina, nabantwana, namasimi, ndawonye neentshutshiso; nakwelizayo iphakade, ubomi obungunaphakade.</verse>
			<verse number="31">Ke baninzi abokuqala abaya kuba ngabokugqibela; nabokugqibela abokuqala.</verse>
			<verse number="32">Ke kaloku babesendleleni, benyuka besiya eYerusalem; waye uYesu ehamba phambi kwabo. Bathi nqa; Bakulandela ke boyika. Wabuya wabathabatha abalishumi elinababini waqala ukubaxelela izinto eziza kumhlela,</verse>
			<verse number="33">besithi, Niyabona, siyenyuka, siya eYerusalem; waye uNyana woMntu eya kunikelwa kubabingeleli abakhulu, nakubabhali; baya kumgweba ukuba afe, bamnikele kuzo iintlanga;</verse>
			<verse number="34">Ziya kudlala ngaye, zimtyakatye, zimtshicele, zimbulale, athi ngomhla wesithathu abuye avuke.</verse>
			<verse number="35">Kuthi kuze kuye uYakobi noYohane, oonyana bakaZebhedi, besithi, Mfundisi, sithanda ukuba usenzele into esothi siyicele.</verse>
			<verse number="36">Wathi ke yena kubo, Nithanda ukuba ndinenzele ntoni na?</verse>
			<verse number="37">Bathe ke bona kuye, Siphe ukuhlala, omnye ngasekunene kwakho, nomnye ngasekhohlo kwakho, ebuqaqawulini bakho.</verse>
			<verse number="38">Wathi ke uYesu kubo, Aniyazi into eniyicelayo; ninako na ukuyisela indebe endiyiselayo mna? nibhaptizwe ngobhaptizo endibhaptizwa ngalo mna?</verse>
			<verse number="39">Bathi ke bona kuye, Sinako. Wathi ke uYesu kubo, Okunene indebe endiyiselayo mna, niya kuyisela; nobhaptizo endibhaptizwa ngalo mna, niya kubhaptizwa kwangalo;</verse>
			<verse number="40">Kodwa kona ukuhlala ngasekunene kwam nangasekhohlo kwam, asikwam ukupha ngako; kodwa kuya kunikwa abo kulungiselwe bona.</verse>
			<verse number="41">Bevile abalishumi, baqala ukubacaphukela ooYakobi noYohane.</verse>
			<verse number="42">Ke kaloku, uYesu ebabizele kuye, uthi kubo, Niyazi ukuba abo kuthiwa balawula iintlanga, banobukhosi kuzo; nabo bazizikhulu zazo benza ngegunya kuzo.</verse>
			<verse number="43">Ze kungabi njalo ke phakathi kwenu; osukuba enga angaba mkhulu phakathi kwenu, makabe ngumlungiseleli wenu;</verse>
			<verse number="44">nosukuba efuna ukuba ngowokuqala, makabe ngumkhonzi wabo bonke;</verse>
			<verse number="45">Kuba noNyana woMntu engezanga kulungiselelwa; weza kulungiselela, nokuncama ubomi bakhe, bube yintlawulelo yokukhulula abaninzi.</verse>
			<verse number="46">Baza kufika eYeriko. Ekuphumeni kwakhe eYeriko apho, nabafundi bakhe nendimbane elingeneyo, unyana kaTimeyu, uBhartimeyu, imfama, waye ehleli ngasendleleni engqiba.</verse>
			<verse number="47">Wathi akuva ukuba nguYesu waseNazarete, waqala ukudanduluka wathi, Yesu nyana kaDavide, ndenzele inceba.</verse>
			<verse number="48">Baye abaninzi bemkhalimela ukuba athi tu; kwaba kokukhona ke wadandulukayo ngakumbi, esithi, Nyana kaDavide, ndenzele inceba.</verse>
			<verse number="49">Wema uYesu, wathi makabizwe. Bayibiza ke imfama, besithi kuyo, Yomelela, suk' ume; uyakubiza.</verse>
			<verse number="50">Ithe ke yona, ilahle ingubo yayo, yesuka yeza kuYesu.</verse>
			<verse number="51">Aphendule athi kuyo uYesu, Uthanda ukuba ndikwenzele ntoni na? Yathi ke imfama kuye, Nkosi, ukuba ndibuye ndibone.</verse>
			<verse number="52">Wathi kuyo uYesu, Hamba uhambe; ukholo lwakho lukusindisile. Yabuya yabona kwaoko, yamlandela uYesu endleleni apho.</verse>
		</chapter>
		<chapter number="11">
			<verse number="1">Ke kaloku, bakusondela eYerusalem, eBhetefage naseBhetani, eNtabeni yemiNquma, wesusa bababini kubafundi bakhe,</verse>
			<verse number="2">Athi kubo, Hambani niye emzaneni lo ukhangelene nani; nothi nakungena kuwo, nifumane ithole le-esile libotshelelwe, ekungazanga kuhlale namnye umntu phezu kwalo; mkhululeni nize naye.</verse>
			<verse number="3">Nokuba ubani uthe kuni, Yini na ukuba nikwenze oko? yithini iNkosi iyalifuna; wothi kwaoko alithumele apha.</verse>
			<verse number="4">Basuka ke baya, balifumana ithole libotshelelwe ngasemnyango ngaphandle, ekuhlanganeni kweendlela; bayamkhulula ke.</verse>
			<verse number="5">Baye abathile kwababemi khona besithi kubo, Nenza ntoni na, nilikhulula nje ithole?</verse>
			<verse number="6">Bathetha ke kubo njengoko uYesu ebebawisele umthetho ngako; baza babandulula.</verse>
			<verse number="7">Balizisa ithole kuYesu; baziphosa iingubo zabo phezu kwalo; wahlala phezu kwakhe.</verse>
			<verse number="8">Ke kaloku abaninzi bazandlala iingubo zabo endleleni; baye ke abanye bexhuzula amahlamvu emithini, bewandlala endleleni.</verse>
			<verse number="9">Baye abo babehamba ngaphambili, nabo babelandela, bedanduluka, besithi, Hosana; Makabongwe lowo uzayo egameni leNkosi.</verse>
			<verse number="10">Mabubongwe ubukumkani bukabawo wethu uDavide, obuzayo egameni leNkosi! Hosana enyangweni!</verse>
			<verse number="11">uYesu wangena eJerusalem, waya endlwini kaThixo, waza wasingasinga izinto zonke, kwaza kwakuhlwa, waphuma waya eBhetani nabalishumi elinababini.</verse>
			<verse number="12">Uthe ngengomso, bakubon' ukuba baphumile eBhetani, walamba.</verse>
			<verse number="13">Wathi, ebone umkhiwane ukude, unamagqabi, waya kukhangela ukuba angafumana nto na kuwo. Akufika kuwo, akafumana nto, kwakuphela ngamagqabi; kuba belingekafiki ixesha lamakhiwane.</verse>
			<verse number="14">Waphendula uYesu wathi kuwo, Makungaze kudle mntu siqhamo kuwe naphakade. Beva abafundi bakhe.</verse>
			<verse number="15">Bakufika eJerusalem, waza uYesu wangena endlwini kaThixo, wabakhupha ababethengisa nababethenga endlwini kaThixo, wazibhukuqa neetafile zabatshintshi bemali, nezihlalo zabathengisa ngamahobe.</verse>
			<verse number="16">Wayengavumi ukuba kubekho ucanda etempileni ethwele isitya.</verse>
			<verse number="17">Wayefundisa, esithi kubo, Akubhaliwe na kwathiwa, Indlu yam iya kubizwa ngokuba yindlu yokuthandaza iintlanga zonke? Ke nina niyenze umqolomba wezihange.</verse>
			<verse number="18">Beva ababhali nababingeleli abakhulu; baye befuna ukuba bangathini na ukumtshabalalisa; kuba babemoyika yena, ngokuba indimbane yonke ibikhwankqisiwe yimfundiso yakhe.</verse>
			<verse number="19">Kwathi kwakuhlwa, waphuma waya ngaphandle komzi.</verse>
			<verse number="20">Kwakusa, xa babedlula, bawubona umkhiwane womile ukususela ezingcanjini.</verse>
			<verse number="21">Ekhumbule uPetros, wathi kuye, Rabhi, khangela, umkhiwane owuqalekisileyo womile.</verse>
			<verse number="22">Uphendule ke uYesu wathi kubo, Yibani nokholo kuThixo.</verse>
			<verse number="23">Inene ndithi kuni, Othe kule ntaba, Funquleka, uphoseke elwandle; engathandabuzi entliziyweni yakhe, asuke akholwe ukuba ezo zinto azithethayo zinokwenzeka; woba nako oko akuthethayo.</verse>
			<verse number="24">Ngenxa yoko ndithi kuni izinto enisukuba nizicela, nithandaza, kholwani ukuba ninokuzamkela; noba nazo.</verse>
			<verse number="25">Naxa sukuba nimi nithandaza, ukuba ninendawo ngakothile, mxoleleni, ukuze noYihlo osemazulwini anixolele iziphoso zenu.</verse>
			<verse number="26">Ke, ukuba anixoleli nina, naye uYihlo osemazulwini akasayi kunixolela iziphoso zenu.</verse>
			<verse number="27">Babuya beza eYerusalem; kuthi, akubon' ukuba uyahamba etempileni, kufike kuye ababingeleli abakhulu, nababhali, namadoda amakhulu;</verse>
			<verse number="28">bathi kuye, Uzenza ezi zinto ngagunya lini na? Ngubani na okunike eli gunya lokwenza ezi zinto?</verse>
			<verse number="29">Waphendula ke uYesu wathi kubo, Nam ndiya kunibuza zwi-nye, ze nindiphendule; ndonixelela ke, ukuba ndizenza ngagunya lini na ezi zinto.</verse>
			<verse number="30">Ubhaptizo lukaYohane lwaluphuma emazulwini, lwaluphuma ebantwini, sini na? ndiphendule.</verse>
			<verse number="31">Bacamanga ke bona bodwa, besithi, Ukuba sithe, Lwaluphuma emazulwini; Wothi, Ibiyini na phofu ukuba ningakholwa nguye?</verse>
			<verse number="32">Ukuba ke sithe, Lwaphuma ebantwini; baye besoyika abantu; kuba bonke babebambe ukuthi uYohane ubengumprofeti inene.</verse>
			<verse number="33">Baphendula bathi kuYesu, Asazi. Waphendula uYesu wathi kubo, Nam ke andinixeleli ukuba ndizenza ngagunya lini na ezi zinto.</verse>
		</chapter>
		<chapter number="12">
			<verse number="1">Waza waqala ukuthetha nabo ngemizekeliso. Ubani watyala isidiliya, wasibiyela ngothango, wemba isixovulelo seediliya, wakha inyango, waqeshisa ngaso kubalimi, wahambela kwelinye.</verse>
			<verse number="2">Wathi ngelo xesha, wathuma umkhonzi kubalimi abo, ukuba amkele kubalimi esiqhameni sesidiliya eso.</verse>
			<verse number="3">Basuka bona bambamba, bamtyabula, bamndulula elambatha.</verse>
			<verse number="4">Wabuya wathuma kubo omnye umkhonzi; lowo bamgibisela ngamatye, bamngxwelerha entloko, bamndulula ehlazekile.</verse>
			<verse number="5">Wabuya wathuma omnye; naye bambulala, nabanye abaninzi; inxenye beyityabula, inxenye beyibulala.</verse>
			<verse number="6">Uthe ngoko, esenaye unyana emnye, intanda yakhe, wamthuma naye kubo ukugqibela, esithi, Baya kumhlonela yena unyana wam.</verse>
			<verse number="7">Kodwa abo balimi bathetha bodwa besithi, Yindlalifa le; yizani simbulale, libe lelethu ilifa.</verse>
			<verse number="8">Bamthabatha ke, bambulala, bamkhuphela ngaphandle kwesidiliya.</verse>
			<verse number="9">Uya kwenza ntoni na ke ngoko umninisidiliya? Uya kufika abatshabalalise abo balimi, asinikele kubambi isidiliya eso.</verse>
			<verse number="10">Anisilesanga na esi sibhalo; Ilitye abalicekisayo abakhi, Lelona laba yintloko yembombo;</verse>
			<verse number="11">Le nto yenziwe yiNkosi, yaye iyamangalisa emehlweni ethu?</verse>
			<verse number="12">Baza bafuna ukumbamba, basuka boyika izihlwele, kuba baqonda ukuba uwuthethe ngabo lo mzekeliso. Bamshiya bemka.</verse>
			<verse number="13">Bathumela kuye abathile bakubaFarisi bakumaHerode, ukuze bambambise ngokuthetha kwakhe.</verse>
			<verse number="14">Befikile ke bona, bathi kuye, Mfundisi, siyazi ukuba uyinene, kanjalo akukhathali nangubani; kuba akukhethi buso bamntu, indlela kaThixo ufundisa ngayo ngenyaniso, kuKesare, akunjalo?</verse>
			<verse number="15">Sirhole, okanye masingaphi? Ke yena, ekwazi ukuhanahanisa kwabo, wathi kubo, Nindilingelani na? Ndiziseleni idenariyo, ndiyibone.</verse>
			<verse number="16">Bayizisa. Athi kubo, Ngokabani na lo mfanekiso nombhalo? Bathi ke bona kuye, NgokaKesare.</verse>
			<verse number="17">Waphendula uYesu wathi kubo, Nikelani kaloku izinto zikaKesare kuKesare, nezinto zikaThixo kuThixo. Baye bemangaliswa nguye.</verse>
			<verse number="18">Kwafika kuye nabaSadusi, bona abo bathi akukho luvuko; bambuza, besithi.</verse>
			<verse number="19">Mfundisi, uMosis wasibhalela wathi: “Ukuba ozalana nothile uthe wafa waza washiya umfazi wakhe waza akashiya bantwana, makathi umzalwana wakhe amzeke umfazi wakhe, amvelisele imbewu ozalana naye.</verse>
			<verse number="20">Ke bekukho abantu abasixhenxe bezalana; waza owokuqala wazeka umfazi, wafa akashiya mbewu.</verse>
			<verse number="21">Uthe ke owesibini wamzeka, wafa, akashiya mbewu; nowesithathu wenjenjalo.</verse>
			<verse number="22">Bamzeka ke bosixhenxe; abashiya mbewu. Ekugqibeleni kwabo bonke, wafa naye umfazi.</verse>
			<verse number="23">Ngoko eluvukweni, uya kuba ngumfazi wawuphi na kubo? kuba bosixhenxe babenaye engumfazi.</verse>
			<verse number="24">Waphendula uYesu wathi kubo, Anilahleki na, ngenxa yokuba ningazazi izibhalo kwanamandla kaThixo?</verse>
			<verse number="25">Kuba, xa bathe babuya bavuka kwabafileyo, abazeki, abendiswa; banjengezithunywa ezisemazulwini.</verse>
			<verse number="26">Ngokusingisele kwabafileyo, ukuba baya kuvuka, anilesanga na encwadini kaMoses, ethetha ngetyholo, okokuba wathi uThixo kuye, Mna ndinguThixo ka-Abraham, uThixo kaIsake, uThixo kaYakobi?</verse>
			<verse number="27">AkaThixo wabafileyo, unguThixo wabaphilileyo. Nina ke ngoko niyalahleka kakhulu.</verse>
			<verse number="28">Kwafika omnye wakubabhali; wabeva bebuzana; waqonda ukuba ubaphendule kakuhle. Wambuza esithi, Owona mthetho uphambili kuyo yonke nguwuphi na?</verse>
			<verse number="29">Wamphendula uYesu wathi, Owona ungaphambili kuyo yonke imithetho ngulo: Yiva, Sirayeli; INkosi uThixo wethu yiNkosi enye;</verse>
			<verse number="30">uze uyithande ke iNkosi uThixo wakho ngentliziyo yakho iphela, nangomphefumlo wakho uphela, nangengqondo yakho iphela, nangamandla akho ephela. Nguwo lo wokuqala umthetho.</verse>
			<verse number="31">Owesibini ke ufana nawo: Uze umthande ummelwane wakho ngoko uzithanda ngako. Akukho mthetho wumbi mkhulu kunale.</verse>
			<verse number="32">Wathi umbhali kuye, Ngxatsho ke, Mfundisi, uthethe inyaniso; ngokuba mnye uThixo; akukho wumbi, nguye yedwa;</verse>
			<verse number="33">nokuthi umthande yena ngentliziyo iphela, nangengqiqo iphela, nangomphefumlo uphela, nangamandla ephela, nokuthi umthande ummelwane wakho njengoko uzithanda ngako, kungaphezu kwawo onke amadini atshiswayo kuphele, kwanemibingelelo.</verse>
			<verse number="34">uYesu embonile ukuba uphendule ngengqiqo, wathi kuye, Akukude wena ebukumkanini bukaThixo. Akwabakho namnye waba nabuganga bakumbuza nto.</verse>
			<verse number="35">Waphendula uYesu, efundisa etempileni, wathi, Batsho ngani na ababhali ukuthi, uKristu ngunyana kaDavide?</verse>
			<verse number="36">Kuba uDavide ngokwakhe wathi ngoMoya oyiNgcwele, Yathi iNkosi eNkosini yam, Hlala ngasekunene kwam, Ndide iintshaba zakho ndizenze isihlalo seenyawo zakho.</verse>
			<verse number="37">uDavide ngoko ngokwakhe umbiza ngokuthi, Nkosi; Kuvela phi na ke ukuba ngunyana wakhe? Yaye indimbane yamva ngovuyo.</verse>
			<verse number="38">Wayesithi kubo ekufundiseni kwakhe, Balumkeleni ababhali, abathanda ukuhamba ngeengubo ezinde, nemibuliso ezindaweni zembutho,</verse>
			<verse number="39">nezihlalo eziphambili ezindlwini zesikhungu, neendawo eziphambili ezidlweni;</verse>
			<verse number="40">abadla izindlu zabahlolokazi, baze ngokunyhwalaza bathandaze uzungu; abo baya kwamkela ugwebo olugqithiseleyo.</verse>
			<verse number="41">uYesu wayehleli malungana nomkhumbi wokulondoloza imali, ekhangela indlela abantu abaphosa ngayo imali emkhumbini wokulondoloza imali; zaye izityebi ezininzi ziphosa kakhulu.</verse>
			<verse number="42">Kwafika mhlolokazi uthile ulihlwempu, waphosa iimalanana zambini eziyikodrante.</verse>
			<verse number="43">Ebabizele kuye abafundi bakhe, wathi kubo, Inene ndithi kuni, Lo mhlolokazi ulihlwempu uphose ngaphezu kwabo bonke abaphosileyo emkhumbini wokulondoloza imali;</verse>
			<verse number="44">kuba bonke baphose bethabatha kwikhupha labo; ukanti yena ekusweleni kwakhe uphose yonke into abenayo, impilo yakhe yonke.</verse>
		</chapter>
		<chapter number="13">
			<verse number="1">Kwakubon' ukuba uyaphuma etempileni, uthi omnye umfundi wakhe kuye, Mfundisi, uyawabona na la matye angaka, nezi zakhiwo zingaka?</verse>
			<verse number="2">Waphendula uYesu wathi kuye, Uyazibona na ezi zakhiwo zikhulu? Akusayi kusala litye phezu kwelitye, elingayi kuchithwa.</verse>
			<verse number="3">Ke kaloku, akubon' ukuba uhleli eNtabeni yemiNquma, malunga netempile, bambuza ngasese uPetros, noYakobi, noYohane, noAndreya, besithi,</verse>
			<verse number="4">Sixelele ukuba ziya kubakho nini na ezo zinto? uya kuba yini na umqondiso, xa zonke ezo zinto ziya kuzaliseka?</verse>
			<verse number="5">Wabaphendula uYesu waqala ukuthi, Lumkani ningalahlekiswa mntu;</verse>
			<verse number="6">Kuba baninzi abaya kuza egameni lam, besithi, banguye uKristu; balahlekise abantu abaninzi.</verse>
			<verse number="7">Xa nithe neva iimfazwe namarhe eemfazwe, musani kuba navuso; kanti kona ukuphela akukabikho.</verse>
			<verse number="8">Kuba uhlanga luya kuvukelana nohlanga, nobukumkani buvukelane nobukumkani; kuya kubakho iinyikima zomhlaba kwiindawo ngeendawo; kuya kubakho neendlala neenkathazeko; ziingqaleko ke zenimba ezo.</verse>
			<verse number="9">Zilumkeleni ke okwenu; kuba baya kuninikela ezintlanganisweni zamatyala; Niya kubethwa ezindlwini zesikhungu, nimiswe phambi kwabalawuli nookumkani ngenxa yam, kube bubungqina kubo.</verse>
			<verse number="10">Kumele ukuthi ke ukuqala kuvakaliswe iindaba ezilungileyo ezi kuzo zonke iintlanga.</verse>
			<verse number="11">Xa sukuba ke benirhola, beninikela, musani ukuyixhalela kwangaphambili into eniya kuyithetha, ningacamangi nokucamanga; uMoya oyiNgcwele.</verse>
			<verse number="12">Ke kaloku umzalwana uya kunikela umzalwana ekufeni, aze uyise anikele unyana; bathi nabantwana bavukelane nabazali, bababulalise;</verse>
			<verse number="13">niya kuthiywa ngabantu bonke ngenxa yegama lam; kodwa onyamezeleyo kwada kwaba sekupheleni, lowo uya kusindiswa.</verse>
			<verse number="14">Ke kaloku, xa nithe nalibona isikizi lesiphanziso, ekwakuthethwa lona ngoDaniyeli umprofeti, limi apho lingamele ukuba likhona (umfundi makaqiqe), ngelo xesha mabathi abo bakwelakwaYuda basabele ezintabeni;</verse>
			<verse number="15">Ophezu kwendlu ke makangehli aye endlwini, angangeni aye kuthabatha into endlwini yakhe;</verse>
			<verse number="16">Nalowo usentsimini makangabuyeli emva, aye kuthabatha ingubo yakhe.</verse>
			<verse number="17">Yeha ke, abamithiyo nabanyisayo ngaloo mihla!</verse>
			<verse number="18">Thandazani ke, ukuba intsabo yenu ingabi sebusika.</verse>
			<verse number="19">Kuba yona loo mihla iya kuba yimbandezelo, engazanga ibekho enjalo kwasekuqalekeni kwendalo awayidalayo uThixo, kwada kwakalokunje;</verse>
			<verse number="20">Kanjalo ukuba iNkosi ibingayinqamlelanga loo mihla, bekungayi kubakho mntu usindayo; koko ithe ngenxa yabanyulwa ebanyulileyo, yayinqamlela imihla leyo.</verse>
			<verse number="21">Ngelo xa ke, ukuba ubani uthe kuni, Nanku apha uKristu; nanko ekho; musani ukukholwa nguye;</verse>
			<verse number="22">Kuba kuya kuvela ooKristu ababuxoki, nabaprofeti ababuxoki, benze imiqondiso nemimangaliso yokulahlekisa nabanyuliweyo, ukuba bekunokwenzeka.</verse>
			<verse number="23">Lumkani ke nina; yabonani, ndinixelele izinto zonke ngenxa engaphambili.</verse>
			<verse number="24">Ngaloo mihla, emva kwaloo mbandezelo, ilanga liya kwenziwa mnyama, ithi nenyanga ingabi mhlophe ukukhanya kwayo;</verse>
			<verse number="25">Iinkwenkwezi zezulu ziya kuwa, athi namandla asezulwini azanyazanyiswe.</verse>
			<verse number="26">Baya kumbona ke ngelo xesha uNyana woMntu esiza esemafini, enamandla amakhulu nobuqaqawuli.</verse>
			<verse number="27">Uya kuzithuma ngelo xesha izithunywa zakhe, abahlanganisele ndawonye abanyulwa bakhe, baphume kumacala omane omoya, kuthabathele esiphelweni somhlaba, kuse esiphelweni sezulu.</verse>
			<verse number="28">Fundani kuwo umkhiwane umzekeliso; xa selithe lathamba isebe lawo, lahluma amagqabi, niyazi ukuba likufuphi ihlobo.</verse>
			<verse number="29">Ngokukwanjalo nani, xa nithe nazibona ezo zinto zisihla, yazini ukuba kukufuphi, sekusemnyango.</verse>
			<verse number="30">Inene ndithi kuni, Asisayi kudlula esi sizukulwana, zingadanga zonke ezo zinto zibekho.</verse>
			<verse number="31">Liya kudlula izulu nehlabathi, kodwa amazwi am akayi kudlula.</verse>
			<verse number="32">Kodwa akukho bani uwaziyo loo mhla nelo lixa, azazi nezithunywa ezisemazulwini, akazi noNyana lo, kuphela nguYise.</verse>
			<verse number="33">Lumkani, hlalani nilindile, nithandaze; ngokuba anilazi ukuba linini na ixesha elo;</verse>
			<verse number="34">njengokuba wathi umntu ehambela kwelinye, eshiya indlu yakhe, wabanika igunya abakhonzi bakhe, elowo wamnika umsebenzi wakhe, waza umgcini-mnyango wamwisela umthetho ukuba alinde.</verse>
			<verse number="35">Phaphani ngoko, ngokuba ningakwazi ukuba kunini na ukuza komninindlu: kuko ngokuhlwa, kuko phakathi kobusuku, kuko ekulileni kweenkuku, kuko kusasa;</verse>
			<verse number="36">hleze afike ngebhaqo, anifumane nilele.</verse>
			<verse number="37">Oko ndikutsho kuni, ndikutsho kubo bonke, Lindani.</verse>
		</chapter>
		<chapter number="14">
			<verse number="1">Ke kaloku bekuza kubakho ipasika, izonka ezingenagwele, emveni kweentsuku ezimbini; baye ke ababingeleli abakhulu nababhali befuna ukuba bangathini na ukumbamba ngenkohliso, bambulale.</verse>
			<verse number="2">Babesithi ke, Kungabi ngomthendeleko, hleze kubekho isaqunge ebantwini.</verse>
			<verse number="3">Kuthe eseBhetani, endlwini kaSimon owayeneqhenqa, akubon' ukuba uhleli, kweza umfazi enehlala lelabhastile, linamafutha enadusi engangxengelelweyo, exabiso likhulu; walityumza iselwa, wamgalela entloko.</verse>
			<verse number="4">Kwaye ke kukho abathile abacaphukayo phakathi kwabo, besithi, Yenzelweni na le nkcitho yamafutha aqholiweyo?</verse>
			<verse number="5">Kuba la mafutha bekungathengiswa ngawo ngeedenariyo ezingaphezu kwamakhulu amathathu, kuphiwe amahlwempu. Baye bamkrokrela.</verse>
			<verse number="6">Uthe ke uYesu, Myekeni; yini na ukuba nimkhathaze? Undenzele umsebenzi omhle.</verse>
			<verse number="7">Kuba amahlwempu lawo nihleli ninawo, nize xa sukuba nithanda, nibe nako ukuwenzela okulungileyo; ke mna anihleli ninam.</verse>
			<verse number="8">Yena ukwenzile abenako; uphange weza wawuthambisela ukungcwatywa umzimba wam.</verse>
			<verse number="9">Inene ndithi kuni, Apho zithe zavakaliswa khona ezi ndaba zilungileyo kulo lonke ihlabathi, iya kuxelwa nayo le nto ayenzileyo yena, ibe sisikhumbuzo ngaye.</verse>
			<verse number="10">uYuda Sikariyoti, omnye kwabeshumi elinababini, wesuka waya kubabingeleli abakhulu, ukuba amnikele kubo.</verse>
			<verse number="11">Bakuva ke oko, bavuya, bamthembisa ngokumnika imali. Wayefuna ukuba angathini na ukumnikela ngexesha elimlungeleyo.</verse>
			<verse number="12">Ke kaloku, ngowokuqala umhla wezonka ezingenagwele, xa bekubingelelwa imvana yepasika, bathi kuye abafundi bakhe, Unga singaya kulungisa phi na, ukuze uyidle ipasika?</verse>
			<verse number="13">Ususa babini kubafundi bakhe, athi kubo, Hambani niye kuwo umzi; nohlangatyezwa ngumntu ethwele umphanda wamanzi; mlandeleni.</verse>
			<verse number="14">Xa athe angena, nothi kumninindlu, Uthi uMfundisi, Liphi na igumbi labahambi, apho ndingadlela khona ipasika nabafundi bam?</verse>
			<verse number="15">Yena wonibonisa igumbi eliphezulu, elikhulu, landlelwe lalungiswa; silungiseleleni apho.</verse>
			<verse number="16">Baphuma abafundi bakhe abo baya kungena kuwo umzi, bafumana kunjengoko wayebaxelele, bayilungisa ipasika.</verse>
			<verse number="17">Kwathi kwakuhlwa, eze nabalishumi elinababini.</verse>
			<verse number="18">Bakubon' ukuba bahleli, bayadla, wathi uYesu, Inene, ndithi kuni, omnye kuni aba uya kundingcatsha, lowo ke udla nam.</verse>
			<verse number="19">Baqala ke ukuba buhlungu, nokuthi kuye ngabanye, Ingaba ndim, yini na? Wathi omnye, Ingaba ndim na?</verse>
			<verse number="20">Uphendule ke wathi kubo, Ngomnye kwabeshumi elinababini, lowo ke uthi nkxu nam esityeni.</verse>
			<verse number="21">uNyana woMntu uyemka okunene, njengoko kubhalwe ngaye; yeha ke, loo mntu uNyana woMntu angcatshwa nguye! Ngekumlungele ukuba ebengazalwanga loo mntu.</verse>
			<verse number="22">Bakubon' ukuba bayadla, uYesu wasithabatha isonka, wathi akusikelela, waqhekeza, wabanika, wathi, Thabathani nidle; ngumzimba wam lo.</verse>
			<verse number="23">Wayithabatha nendebe, wabulela, wabanika; basela kuyo bonke.</verse>
			<verse number="24">Wathi kubo, Ligazi lam eli lomnqophiso omtsha, eliphalala ngenxa yabaninzi.</verse>
			<verse number="25">Inene ndithi kuni, Andisayi kubuya ndisele esiqhameni somdiliya, kude kube yiloo mini sukuba ndisisela sisitsha ebukumkanini bukaThixo.</verse>
			<verse number="26">Bakuba bevume ingoma yokubonga, baphuma baya eNtabeni yemiNquma.</verse>
			<verse number="27">Athi kubo uYesu, Nonke niya kukhubeka ngam ngobu busuku; ngokuba kubhaliwe kwathiwa, Ndiya kubetha kumalusi, zichithwachithwe izimvu.</verse>
			<verse number="28">Ke emveni kokuvuka kwam, ndiya kunandulela, ndiye kwelaseGalili.</verse>
			<verse number="29">Wathi ke uPetros kuye, Nokuba baya kukhubeka bonke, mna nakanye.</verse>
			<verse number="30">Athi uYesu kuye, Inene ndithi kuwe, namhlanje, kwangobu busuku, ingekalili kabini inkuku, uya kundikhanyela kathathu.</verse>
			<verse number="31">Kwaba kukhona wathetha wancamisa, esithi, Ndingafanelana ndimelwe kukufa nawe, andingekhe ndikukhanyele. Kwangokunjalo batsho nabo bonke.</verse>
			<verse number="32">Bafika kumhlatyana ogama liyiGetsemane. Athi kubafundi bakhe, Hlalani phantsi apha, ndikhe ndithandaze;</verse>
			<verse number="33">Wathabatha uPetros noYakobi noYohane, waqala ukuba buhlungu nokudandatheka kakhulu.</verse>
			<verse number="34">Athi kubo, Umphefumlo wam ubuhlungu kakhulu, ngokokude ube sekufeni; hlalani apha nilinde.</verse>
			<verse number="35">Ehambele phambili umganyana, wawa emhlabeni, wathandazela, ukuba kunokwenzeka, lidlule kuye ilixa elo.</verse>
			<verse number="36">Wayesithi, Abha, Bawo, zonke izinto zinokwenzeka kuwe; yigqithise kum le ndebe; noko ke makungabi kokuthandwa ndim, makube kokuthandwa nguwe.</verse>
			<verse number="37">Uyeza, abafumane belele; athi kuPetros, Simon, ulele na? Ubungenakulinda na nelixa libe linye?</verse>
			<verse number="38">Lindani nithandaze, ukuze ningangeni ekuhendweni; umoya okunene unentumekelelo, ke yona inyama ithambile.</verse>
			<verse number="39">Wabuya wemka wathandaza, ethetha kwalona elo lizwi.</verse>
			<verse number="40">Uthe akubuya wabafumana bebuye balala, kuba amehlo abo ayenzima bubuthongo; baye bengazi into abangamphendula yona.</verse>
			<verse number="41">Ubuye okwesithathu, athi kubo, Lalani ngoku niphumle. Kwanele, ilixa lifikile; yabonani, uNyana woMntu uyanikelwa ezandleni zaboni.</verse>
			<verse number="42">Vukani, sihambe; yabonani, lowo undingcatshayo usondele.</verse>
			<verse number="43">Kwaoko, esathetha, uthi qatha uYuda, owayengoweshumi elinababini, enendimbane enkulu, inamakrele neentonga, isuka kubo ababingeleli abakhulu, nakubabhali, nakuwo amadoda amakhulu.</verse>
			<verse number="44">Ke kaloku lowo umngcatshayo ubebanike umqondiso, esithi, Endithe ndamanga, nguye; mbambeni, nimrhole nimnqandile.</verse>
			<verse number="45">Efikile, uye kuye kwaoko, athi, Rabhi, Rabhi; wamanga.</verse>
			<verse number="46">Baza bamsa izandla, bambamba.</verse>
			<verse number="47">Uthe ke omnye kwababemi khona, warhola ikrele, wamxabela umkhonzi wombingeleli omkhulu, wamnqamla indlebe.</verse>
			<verse number="48">Waphendula uYesu wathi kubo, Niphumele ukuza kubamba mna na, ninamakrele neentonga nje, nanga niphumele isihange?</verse>
			<verse number="49">Bendinani imihla ngemihla etempileni ndifundisa, anandibamba; kodwa kunje, ukuze zizaliseke izibhalo.</verse>
			<verse number="50">Bamshiya ke bonke, babaleka.</verse>
			<verse number="51">Walandelwa yindodana ethile, ithe yambu ilinen entle emzimbeni; abafana bambamba.</verse>
			<verse number="52">Ithe yayilahla ilinen entle leyo, yabaleka kubo ize.</verse>
			<verse number="53">Bamrholela uYesu kumbingeleli omkhulu, bahlanganisana kuye bonke ababingeleli abakhulu, namadoda amakhulu, nababhali.</verse>
			<verse number="54">Waza uPetros wamlandela, ebekele kude, wada waya ngaphakathi entendelezweni yendlu yombingeleli omkhulu; waye ehleli phantsi ndawonye namadindala, esotha umlilo.</verse>
			<verse number="55">Baye ke ababingeleli abakhulu, nayo intlanganiso yamatyala iphelele, befuna ubungqina ngaye uYesu bokuze bambulalise; akafumana nto.</verse>
			<verse number="56">Kuba babebaninzi ababengqina ubuxoki ngaye, baye ubungqina babo bungayelelani.</verse>
			<verse number="57">Besuka ke abathile, bengqina ubuxoki ngaye, besithi,</verse>
			<verse number="58">Thina samva yena esithi, Mna ndiya kuyichitha le tempile yenziweyo ngezandla, ndize ngeentsuku ezintathu ndakhe enye engenziwe ngazandla.</verse>
			<verse number="59">Baye bungayelelani kwangokunjalo nobabo ubungqina.</verse>
			<verse number="60">Wesuka wema phakathi umbingeleli omkhulu, wambuza uYesu, esithi, Akuphenduli nento le na? bangqina ntoni na aba ngawe?</verse>
			<verse number="61">Wahlala wathi tu, akaphendula. Wabuya umbingeleli omkhulu wambuza, wathi kuye, Unguye na uKristu, uNyana waLowo ungowokubongwa?</verse>
			<verse number="62">Uthe ke uYesu, Ndinguye; niya kumbona nokumbona uNyana woMntu, ehleli ngasekunene kwamandla, esiza esemafini ezulu.</verse>
			<verse number="63">Usuka ke umbingeleli omkhulu azikrazule iingubo zakhe, athi, Sisawafunelani na amangqina?</verse>
			<verse number="64">Nikuvile ukunyelisa; nithini na nina? Bamgweba ke bonke ukuba unetyala lokuba afe.</verse>
			<verse number="65">Yaqala inxenye ukumtshicela, nokumgqubuthela ubuso, nokumntlitha, nokuthi kuye, Profeta; aza amadindala ammbetha.</verse>
			<verse number="66">Kuthi, akubon' ukuba uPetros usentendelezweni ezantsi, kweza esinye sezicakazana zombingeleli omkhulu.</verse>
			<verse number="67">Ithi yakumbona uPetros esotha, yamjonga, yathi, Nawe ubunaye uYesu waseNazarete.</verse>
			<verse number="68">Wakhanyela ke esithi, Andiyazi, andiyiqondi kanye into oyithethayo wena. Waphuma waya evarandeni; yalila inkuku.</verse>
			<verse number="69">Waphinda umkhonzazana wambona, waqala ukuthi kwababemi khona, Lo ngowakubo.</verse>
			<verse number="70">Waphinda wakhanyela. Kwakuba mzuzwana, babuya abo babemi khona bathi kuPetros, Inyaniso, ungowabo; kuba ungowaseGalili, nokuthetha kwakho kuyafana nokwabo.</verse>
			<verse number="71">Waqala ke ukushwabula nokufunga, esithi, Andimazi loo mntu nimthethayo.</verse>
			<verse number="72">Yalila okwesibini inkuku. Walikhumbula ke uPetros ilizwi, abelithethile uYesu kuye, lokuthi, Ingekalili kabini inkuku, uya kundikhanyela kathathu. Wathi akucinga, walila.</verse>
		</chapter>
		<chapter number="15">
			<verse number="1">Bathi, kwaoko kwakusa, ababingeleli abakhulu benza ibhunga, ndawonye namadoda amakhulu, nababhali, nentlanganiso yamatyala iphelele; bambopha uYesu bemka naye, bamnikela kuPilato.</verse>
			<verse number="2">Wambuza ke uPilato, esithi, Wena unguye na uKumkani wamaYuda? Waphendula ke wathi kuye, Nawe utsho.</verse>
			<verse number="3">Bammangalela ke ngeendawo ezininzi ababingeleli abakhulu; kodwa yena akaphendulanga nento.</verse>
			<verse number="4">Wabuya ke uPilato wambuza, esithi, Akuphenduli nento le? Khangela ukuba zininzi kwazo iindawo abazingqina ngawe.</verse>
			<verse number="5">Kodwa uYesu akabanga saphendula nto; ngokokude amangaliswe uPilato.</verse>
			<verse number="6">Ke kaloku ngomthendeleko wayebakhululela umbanjwa abe mnye, abasukuba bemcela.</verse>
			<verse number="7">Kwaye kukho ke obekuthiwa nguBharabhas, ebotshwe ndawonye nabanye abenzi besaqunge, ababulalayo nokubulala esaqungeni apho.</verse>
			<verse number="8">Sankqangaza isihlwele, saqala ukucela, ukuba enze ngoko abehlala esenza ngako kubo.</verse>
			<verse number="9">Wabaphendula ke uPilato, esithi, Nithanda ukuba ndinikhululele ukumkani wamaYuda na?</verse>
			<verse number="10">Kuba ebesazi ukuba ababingeleli abakhulu abo bamnikele ngomona.</verse>
			<verse number="11">Ke bona ababingeleli abakhulu bayixhokonxa indimbane, ukuba icele ukuba kanye abakhululele uBharabhas.</verse>
			<verse number="12">Waphinda waphendula ke uPilato, wathi kubo, Ningamenza ntoni na ke ngoko kulowo nithi unguKumkani wamaYuda?</verse>
			<verse number="13">Babuya ke bankqangaza bathi, Mbethelele emnqamlezweni!</verse>
			<verse number="14">Wathi ke uPilato kubo, Kuba enze bubi buni na? Kwaba kukhona ke bancamisayo ukunkqangaza, besithi, Mbethelele emnqamlezweni!</verse>
			<verse number="15">Kwathi ngoko uPilato, enga angasiyenelisa isihlwele, wabakhululela uBharabhas; wamnikela uYesu, akuba emtyakatyile, ukuba abethelelwe emnqamlezweni.</verse>
			<verse number="16">Aza amasoldati amrholela entendelezweni, ebizwa ngokuba yirhuluneli; balibizele ndawonye ibutho lonke.</verse>
			<verse number="17">Bamambesa iingubo ezimfusa, baluluka isithsaba sameva, bamfaka ngaso entloko.</verse>
			<verse number="18">Baza bathi kuye, Vuya, Kumkani wamaYuda!</verse>
			<verse number="19">Ayembetha entloko ngengcongolo; ayemtshicela; ayeguqa ngamadolo, aqubude kuye.</verse>
			<verse number="20">Athi akuba edlale ngaye, amhluba ebomvu, amambathisa kwaezakhe iingubo; amrhola, aya kumbethelela emnqamlezweni.</verse>
			<verse number="21">Anyanzela umhambi othile, uSimon waseKirene, evela ephandleni, lowo nguyise ka-Alesandire noRufo, ukuba awuthwale umnqamlezo wakhe.</verse>
			<verse number="22">Amzisa endaweni yaseGolgota, oko kukuthi ngentetho evakalayo, yindawo yokakayi.</verse>
			<verse number="23">Ayemnika iwayini enemore, ukuba ayisele; kodwa akayamkelanga.</verse>
			<verse number="24">Athi, akumbethelela emnqamlezweni, abelana ngeengubo zakhe, esenza amaqashiso ngazo, ukuba ulowo uya kuthabatha ntoni na.</verse>
			<verse number="25">Laye ke ilixa lesithathu, bambethelela emnqamlezweni.</verse>
			<verse number="26">Umbhalo wesimangalo sakhe wawubhalwe ngaphezulu, wawusithi, UKUMKANI WAMAYUDA.</verse>
			<verse number="27">Kwaye kubethelelwe kunye naye eminqamlezweni izihange ezibini; omnye ngasekunene kwakhe, nomnye ngasekhohlo kwakhe.</verse>
			<verse number="28">Saza sazaliseka isibhalo esithi, Wabalwa nabanxaxha.</verse>
			<verse number="29">Bamnyelisa ke abadlulayo, behlunguzela iintloko zabo, besithi, Yeha, wena uchitha itempile, uyakhe ngeentsuku ezintathu!</verse>
			<verse number="30">Zisindise, uhle emnqamlezweni.</verse>
			<verse number="31">Ngokukwanjalo nababingeleli abaziintloko bahlekisa ngabo kunye nababhali, besithi: “Abanye wabasindisa; yena ngokwakhe akanako ukuzisindisa.</verse>
			<verse number="32">uKristu, uKumkani wakwaSirayeli, makehle kalokunje emnqamlezweni, ukuze sibone, sikholwe. Baye nabo babebethelelwe eminqamlezweni kunye naye bemnyelisa.</verse>
			<verse number="33">Ke kaloku, lakuba lilixa lesithandathu, kwehla ubumnyama phezu kwawo umhlaba uphela, kwada kwalilixa lesithoba.</verse>
			<verse number="34">Ngelixa lesithoba wadanduluka uYesu ngezwi elikhulu, esithi, Eloyi, Eloyi, lama sabhaktani? Oko kukuthi ngentetho evakalayo, Thixo wam, Thixo wam, undishiye ngani na?</verse>
			<verse number="35">Inxenye ke yababemi khona yakuva yathi, Niyabona, ubiza uEliya.</verse>
			<verse number="36">Wagidima ke omnye, wazalisa imfunxa ngeviniga, wayifaka engcongolweni, wamseza, esithi, Khaniyeke; Makhe sibone ukuba uEliya uza kumthula na.</verse>
			<verse number="37">Wadanduluka ngelizwi elikhulu uYesu, wawunikela umoya wakhe.</verse>
			<verse number="38">Lathi ikhuselo lengcwele lakrazuka kubini, lithabathela phezulu lada lesa phantsi.</verse>
			<verse number="39">Ebonile ke umthetheli-khulu obemi malunga naye, ukuba wenjenjalo ukudanduluka waphuma umphefumlo, uthe, Inyaniso, lo mntu ubenguNyana kaThixo.</verse>
			<verse number="40">Kwakukho ke nabafazi, bekhangele bemgama; phakathi kwabo kwakukho uMariya waseMagadala, noMariya unina wooYakobi omnci nokaYose, kwanoSalome;</verse>
			<verse number="41">ababesithi, oko ebeseGalili, bamlandele, bamlungiselele; kwanabanye abaninzi, ababenyuke naye ukuya eYerusalem.</verse>
			<verse number="42">Ke kaloku, kwakuhlwa, ngokuba kwakuyimini yokulungiselela, oko kukuthi, umhla ongaphambi kwesabatha,</verse>
			<verse number="43">kweza uYosefu, owaseArimati, umphakathi obekekileyo, owayebulindile naye ubukumkani bukaThixo; waya kungena ngobuganga kuPilato, wacela umzimba kaYesu.</verse>
			<verse number="44">Wamangaliswa ke uPilato kukuba selefile. Ebizele kuye umthetheli-khulu, wambuza ukuba uselenexesha na efile.</verse>
			<verse number="45">Ekwazile ke kumthetheli-khulu, wawunikela uYosefu umzimba.</verse>
			<verse number="46">Yena, ethenge ilinen ecikizekileyo, wamthula, wamsongela kwilinen entle; wamlalisa engcwabeni elixholwe eweni; waqengqela ilitye emnyango wengcwaba.</verse>
			<verse number="47">Babona ke ooMariya waseMagadala, noMariya unina kaYose, apho wayebekwe khona.</verse>
		</chapter>
		<chapter number="16">
			<verse number="1">Yakubon' ukuba idlule isabatha, ooMariya waseMagadala, noMariya unina kaYakobi, noSalome, bathenga ubulawu, ukuba beze bamthambise.</verse>
			<verse number="2">Kwathi, kwakusa, ngolokuqala usuku lweveki, beza engcwabeni, ukuphuma kwelanga.</verse>
			<verse number="3">Baye bethetha bodwa, besithi, Ngubani na oya kusiqengqela ilitye, lisuke emnyango wengcwaba?</verse>
			<verse number="4">Bathi bakukhangela, babona ukuba liqengqiwe lesuka ilitye; kuba belilikhulu kakhulu.</verse>
			<verse number="5">Bakuba bengenile engcwabeni, babona umfana ehleli ngasekunene, ambethe ingubo ende emhlophe; basuka boyika.</verse>
			<verse number="6">Athi kubo, Musani ukuqhiphuka umbilini; nifuna uYesu waseNazarete, obebethelelwe emnqamlezweni; Akakho apha; nantsi indawo ababembeke kuyo.</verse>
			<verse number="7">Hambani ke niye, nibaxelele abafundi bakhe noPetros ukuthi, uyanandulela ukuya kwelaseGalili; nombona khona apho, njengokuba wayetshilo kuni.</verse>
			<verse number="8">Baphuma kamsinya, babaleka engcwabeni; Baye ke bengcangcazela bakhwankqiswa; abathetha nto nakubani; kuba bebesoyika.</verse>
			<verse number="9">Uthe ke uYesu, evuke ekufeni kusasa ngolokuqala usuku lweveki, wabonakala kuqala kuMariya waseMagadala, awayekhuphe kuye iidemon zasixhenxe.</verse>
			<verse number="10">Waya yena wabikela ababenaye, bakubon' ukuba bakhedamile, bayalila.</verse>
			<verse number="11">Basuka nabo, bakuva ukuba uhleli, nokuba ukhe wabonwa nguye, abakholwa.</verse>
			<verse number="12">Emva koko wabonakala ngolunye uhlobo kwababini bakubo, behamba besinga emaphandleni.</verse>
			<verse number="13">Nabo baya babikela abanye;</verse>
			<verse number="14">Emva koko wabonakala kwabalishumi elinamnye, behleli ngasesithebeni; wakungcikiva ukungakholwa kwabo, nobulukhuni beentliziyo zabo, ngokuba bengakholwanga ngabo babembonile evukile.</verse>
			<verse number="15">Wathi kubo, Hambani niye kulo lonke ihlabathi, nizishumayele iindaba ezilungileyo kuyo yonke indalo.</verse>
			<verse number="16">Lowo ukholiweyo wabhaptizwa, wosindiswa; ke yena ongakholwayo, uya kugwetywa.</verse>
			<verse number="17">Imiqondiso ke eya kulandelana nabo bakholwayo; Egameni lam baya kukhupha iidemon; baya kuthetha ngeelwimi ezintsha;</verse>
			<verse number="18">baya kuphatha iinyoka; nokuba bathe basela into ebulalayo, ayisayi kukha ibenzakalise bona; baya kubeka izandla phezu kwemilwelwe, iphile.</verse>
			<verse number="19">Ithe ngoko yona iNkosi, emveni kokuthetha kubo, yanyuselwa emazulwini, yahlala ngasekunene kukaThixo.</verse>
			<verse number="20">Ke bona baphuma, bavakalisa ezindaweni zonke, iNkosi isebenza nabo, iliqinisela ilizwi ngemiqondiso. Amen.</verse>
		</chapter>
	</book>
	<book number="42">
		<chapter number="1">
			<verse number="1">Ekubeni ke bebaninzi abasa isandla sabo, ukuyibeka eludwengeni udaba olukholiweyo phakathi kwethu,</verse>
			<verse number="2">njengokuba basinikelayo abo bathi kwasekuqalekeni baba ngamangqina okuzibonela, nabakhonzi balo ilizwi;</verse>
			<verse number="3">Kwabonakala kulungile nakum, ndizazi zonke izinto, kwasekuqaleni, ukuba ndikubhalele ngokulandelelana kwazo, Tiyofilo odume kunene,</verse>
			<verse number="4">ukuze uyazi kakuhle ingqiniseko yezo zinto uzifundisisiweyo.</verse>
			<verse number="5">Ngemihla kaHerode ukumkani wakwaJuda, kwakukho umbingeleli othile, ogama linguZakariya, engoweqela lika-Abhiya, nomfazi wakhe engoweentombi zika-Aron, igama lakhe linguElizabhete.</verse>
			<verse number="6">Bebengamalungisa ke bobabini emehlweni kaThixo, behamba ngayo yonke imithetho nemimiselo yeNkosi, bengenakusoleka.</verse>
			<verse number="7">Baye bengenamntwana, ngokokuba uElizabhete ebengazali, kanjalo bobabini babesebekhulile.</verse>
			<verse number="8">Ke kaloku kwathi, xa wayesenza ububingeleli ngokweqela lakhe, phambi koThixo.</verse>
			<verse number="9">Ngokwesiko lobubingeleli, kwaba liqashiso lakhe ukuba aqhumisele ngesiqhumiso, xa angenayo etempileni yeNkosi.</verse>
			<verse number="10">Yaye yonke inkitha yabantu ithandaza ngaphandle ngelixa lesiqhumiso.</verse>
			<verse number="11">Kwabonakala ke kuye isithunywa seNkosi, simi ngasekunene kwesibingelelo sesiqhumiso.</verse>
			<verse number="12">uZekariya wathi akumbona wakhathazeka, wangenelwa luloyiko.</verse>
			<verse number="13">Sathi kuye isithunywa eso, Musa ukoyika, Zakariya, kuba umthandazo wakho uviwe; wothi ke umfazi wakho uElizabhete akuzalele unyana, umthiye igama elinguYohane.</verse>
			<verse number="14">Uya kuba novuyo novuyo; bathi nabaninzi bakuvuyele ukuzalwa kwakhe.</verse>
			<verse number="15">Kuba uya kuba mkhulu emehlweni eNkosi, angakhe asele wayini nasiselo sinxilisayo; uya kuzaliswa nguMoya oyiNgcwele kwasekuzalweni kwakhe.</verse>
			<verse number="16">Nento eninzi ke yoonyana bakaSirayeli uya kuyibuyisela eNkosini uThixo wabo.</verse>
			<verse number="17">Yena uya kuhamba phambi kobuso bayo, enomoya enamandla kaEliya, ukuba azibuyisele iintliziyo zooyise kubantwana, nabangevayo kuko ukuqonda kwamalungisa; alungisele iNkosi abantu abalungisiweyo.</verse>
			<verse number="18">Wathi uZekariya kuso isithunywa, Ndiya kukwazi ngani na oko? ngokuba mna ndimdala, waye nomfazi wam selekhulile.</verse>
			<verse number="19">Saphendula ke isithunywa, sathi kuye, Mna ndinguGabriyeli, oma phambi koThixo. Ndithunyiwe ukuba ndithethe kuwe, ndikushumayele ezi ndaba zilungileyo.</verse>
			<verse number="20">Uyabona, uya kuba sisidenge, ungabi nako ukuthetha, kude kube yimini eziya kuthi zenzeke ngayo ezi zinto, ngenxa enokuba ungakholwanga ngamazwi am; aya kuzalisekiswa wona ngexesha lawo.</verse>
			<verse number="21">Baye abantu bemlindile uZekariya, bemangalisiwe kukulibala kwakhe endaweni engcwele leyo.</verse>
			<verse number="22">Uthe ke akuphuma, akaba nako ukuthetha kubo; baqonda ukuba ubone umbono endaweni engcwele apho, waye yena emana ukunqwala kubo, wahlala engathethi.</verse>
			<verse number="23">Kwathi, yakuzaliseka imihla yolungiselelo lwakhe, wemka waya endlwini yakhe.</verse>
			<verse number="24">Emveni ke kwezo ntsuku, uElizabhete umfazi wakhe wamitha, wazifihla iinyanga zantlanu, esithi,</verse>
			<verse number="25">Yenjenje uYehova kum ngemihla eyandikhangelayo, ukuba ndikususe ukungcikiveka kwam phakathi kwabantu.</verse>
			<verse number="26">Ngenyanga yesithandathu, isithunywa esinguGabriyeli sathunyelwa nguThixo emzini welaseGalili, ogama liyiNazarete,</verse>
			<verse number="27">kwintombi, eganelwe indoda egama linguYosefu, yendlu kaDavide; laye igama lentombi leyo lalinguMariya.</verse>
			<verse number="28">Sangena isithunywa kuye, sathi, Vuya, wena ubabalweyo! INkosi inawe; usikelelwe wena phakathi kwabafazi.</verse>
			<verse number="29">Uthe ke akusibona, wee qhiphu umbilini ngenxa yelizwi laso; wayecamanga ukuba ungaba mbuliso mni na lo.</verse>
			<verse number="30">Sathi ke isithunywa kuye, Musa ukoyika, Mariya, kuba uThixo ukwenzela isisa.</verse>
			<verse number="31">Uyabona, uya kuthabatha esizalweni, uzale unyana, umthiye igama elinguYesu.</verse>
			<verse number="32">Yena uya kuba mkhulu, abizwe ngokuba nguNyana wOsenyangweni; iNkosi uThixo iya kumnika itrone kaDavide, uyise.</verse>
			<verse number="33">Uya kuba ngukumkani phezu kwendlu kaYakobi kude kube ngunaphakade; ubukumkani bakhe abuyi kuba nasiphelo.</verse>
			<verse number="34">Wathi ke uMariya kuso isithunywa, Kuya kuthini na ukubakho oku, ndingazani nandoda nje?</verse>
			<verse number="35">Saphendula isithunywa sathi kuye, uMoya oyiNgcwele uya kuza phezu kwakho, athi namandla Osenyangweni akusibekele; kungoko loo nto ingcwele izalwa nguwe iya kubizwa ngokuba nguNyana kaThixo.</verse>
			<verse number="36">Uyabona, naye uElizabhete ozalana naye, ukhawule unyana ebudaleni bakhe; yaye le yinyanga yesithandathu kuye, lowo kwakusithiwa uludlolo.</verse>
			<verse number="37">Ngokuba akukho nanye into eya kumnqabela yena uThixo.</verse>
			<verse number="38">Wathi ke uMariya, Nanko umkhonzazana weNkosi; makube kum ngokwelizwi lakho. Saza isithunywa semka kuye.</verse>
			<verse number="39">Ke kaloku, wesuka uMariya ngaloo mihla, wasinga kweleentaba ngobungxamo, emzini wakwaYuda;</verse>
			<verse number="40">wangena endlwini kaZekariya, wambulisa uElizabhete.</verse>
			<verse number="41">Kwathi, akuwuva uElizabhete umbuliso kaMariya, lwasuka lwaxhuma usana esizalweni sakhe, uElizabhete wazala nguMoya oyiNgcwele;</verse>
			<verse number="42">Wadanduluka ngezwi elikhulu, wathi, Ùnentsikelelo wena phakathi kwabafazi; sinentsikelelo nesiqhamo sesizalo sakho.</verse>
			<verse number="43">Iyintoni na ke le nto kum, ukuba eze kum unina weNkosi yam?</verse>
			<verse number="44">Kuthe, kuthe lakubakho izwi lombuliso wakho ezindlebeni zam, lwasuka lwaxhuma usana ngovuyo esizalweni sam.</verse>
			<verse number="45">Unoyolo lowo wakholwayo koko, kuba kuya kubakho inzaliseko yezo zinto zithethiweyo kuye yiNkosi.</verse>
			<verse number="46">Wathi ke uMariya, Umphefumlo wam uyenza nkulu iNkosi;</verse>
			<verse number="47">Nomoya wam ugcobile ngoThixo uMsindisi wam;</verse>
			<verse number="48">Kuba wakukhangela ukuthobeka komkhonzazana wakhe; kuba, uyabona, ziya kuqala kwangoku ukuthi ndingonoyolo zonke izizukulwana.</verse>
			<verse number="49">Ngokuba undenzele izinto ezinkulu uSomandla; lingcwele igama lakhe.</verse>
			<verse number="50">Inceba yakhe ikwizizukulwana ngezizukulwana Kwabo bamoyikayo.</verse>
			<verse number="51">Wenze amandla ngengalo yakhe; ubachithachithe abanekratshi ekucingeni kweentliziyo zabo.</verse>
			<verse number="52">Ubathobile abanamandla ezitroneni zabo, wabaphakamisa abathobekileyo.</verse>
			<verse number="53">Wahluthisa abalambileyo ngezinto ezilungileyo; wabandulula abazizityebi belambatha.</verse>
			<verse number="54">Wasiza uSirayeli, umkhonzi wakhe, ngokukhumbula inceba yakhe;</verse>
			<verse number="55">Njengoko wathethayo koobawo bethu, kuAbraham nakwimbewu yakhe ngonaphakade.</verse>
			<verse number="56">Wahlala ke uMariya naye iinyanga ngathi zaba ntathu, waza wabuyela endlwini yakhe.</verse>
			<verse number="57">Ke kaloku, ixesha likaElizabhete lazaliseka lokuba azale; wazala unyana.</verse>
			<verse number="58">Bakuva abamelwane nemizalwane yakhe, ukuba iNkosi iyenze nkulu inceba yayo kuye; baye bevuyisana naye.</verse>
			<verse number="59">Kwathi ngomhla wesibhozo, beza kumalusa umntwana; Bambiza ngegama likayise uZekariya.</verse>
			<verse number="60">Waphendula unina, wathi, Hayi; uya kubizwa ngokuba nguYohane.</verse>
			<verse number="61">Bathi kuye, Akukho namnye ubizwa ngelo gama kwimizalwane yakho.</verse>
			<verse number="62">Baye ke benqwala kuyise besithi, angathanda ukuba athiweni na ukubizwa.</verse>
			<verse number="63">Wacela itafile, wabhala esithi, Igama lakhe nguYohane. Bamangaliswa bonke.</verse>
			<verse number="64">Wavuleka ke kwaoko umlomo wakhe, lwathukululeka nolwimi lwakhe, wamana ethetha, ebonga uThixo.</verse>
			<verse number="65">Kwehla ukoyika phezu kwalo lonke umelwane lwabo, yaye kulo lonke eleentaba lakwaYuda kuxoxwa ezi zinto.</verse>
			<verse number="66">Bathi bonke abazivayo, bazibeka entliziyweni yabo, besithi, Azi uya kuba yintoni na lo mntwana? Saye isandla seNkosi sinaye.</verse>
			<verse number="67">uZakariya uyise wazala nguMoya oyiNgcwele, waprofeta esithi,</verse>
			<verse number="68">Makabongwe uNdikhoyo, uThixo kaSirayeli; ngokuba ubavelele, wabakhulula abantu bakhe;</verse>
			<verse number="69">Yasiphakamisela uphondo losindiso Endlwini kaDavide umkhonzi wakhe;</verse>
			<verse number="70">njengoko wathethayo ngomlomo wabaprofeti bakhe abangcwele, ababekho kwasephakadeni;</verse>
			<verse number="71">ukuze sihlangulwe ezintshabeni zethu, nasesandleni sabo bonke abasithiyayo;</verse>
			<verse number="72">Ukubenzela inceba oobawo bethu, nokukhumbula umnqophiso wakhe ongcwele;</verse>
			<verse number="73">Isifungo awasifungela ubawo uAbraham,</verse>
			<verse number="74">ukuze asinike, ukuba sihlangulwe esandleni seentshaba zethu, simkhonze singenaloyiko;</verse>
			<verse number="75">Ngobungcwele nangobulungisa phambi kwakhe, yonke imihla yobomi bethu.</verse>
			<verse number="76">Nawe, mntwana, uya kubizwa ngokuba ungumprofeti wOsenyangweni, kuba uya kuhamba phambi kobuso beNkosi, ulungise iindlela zayo;</verse>
			<verse number="77">Ukubazisa abantu bakhe usindiso ngoxolelo lwezono zabo;</verse>
			<verse number="78">Ngenceba yoThixo wethu; ekwasiveleleyo kokusa kwasenyangweni;</verse>
			<verse number="79">Ukuba ukukhanya kwabahleli emnyameni nasethunzini lokufa, Ukuba uzikhokele iinyawo zethu endleleni yoxolo.</verse>
			<verse number="80">Wakhula umntwana, waya esomelela emoyeni; wayesezintlango, kwada kwayimini yokubonakalaliswa kwakhe kuSirayeli.</verse>
		</chapter>
		<chapter number="2">
			<verse number="1">Ke kaloku kwathi ngaloo mihla, kwaphuma ummiselo kuKesare Awugusto othi, malibhalwe encwadini yomlibo wokuzalwa lonke elimiweyo.</verse>
			<verse number="2">Olu lubhalo lwaba lolokuqala, akubon' ukuba uKireniyo uyirhuluneli yeSiriya.</verse>
			<verse number="3">Baphuma ke bonke, besiya kubhaliswa, elowo waya kowabo.</verse>
			<verse number="4">Wenyuka ke noYosefu, evela kwelaseGalili, kumzi oyiNazarete, waya kwelakwaYuda, emzini kaDavide, ekuthiwa yiBhetelehem; ngokuba ebengowendlu kaDavide, engowemizalwane yakhe;</verse>
			<verse number="5">esiya kubhalwa, enoMariya, umfazi lowo wayemganelwe, selekhulelwe.</verse>
			<verse number="6">Ke kaloku kwathi, xa bakhona, yazaliseka imihla yokuba azale.</verse>
			<verse number="7">Wamzala unyana wakhe wamazibulo, wamsongela eziqhiyeni, wamlalisa emkhumbini wesitali, ngokuba babengenandawo endlwini yabahambi.</verse>
			<verse number="8">Kwaye kukho abalusi kwakwelo lizwe, behlala ezindle, belinda ebusuku imihlambi yabo.</verse>
			<verse number="9">Babona ngesithunywa seNkosi simi phezu kwabo, bathi nobuqaqawuli beNkosi bababengezelela ngeenxa zonke; besuka boyika ngokoyika okukhulu.</verse>
			<verse number="10">Sathi kubo isithunywa, Musani ukoyika; kuba, yabonani, ndinishumayeza iindaba ezilungileyo zovuyo olukhulu, oluya kuba kubo bonke abantu.</verse>
			<verse number="11">Nizalelwe namhlanje kwisixeko sikaDavide uMsindisi, onguKrestu iNkosi.</verse>
			<verse number="12">Lo ngumqondiso kuni; Nofumana lusana lusongelwe eziqhiyeni, lulele emkhumbini.</verse>
			<verse number="13">Kwabakho ke ngesiquphe, ndawonye nesithunywa eso, inkitha yomkhosi wasemazulwini, idumisa uThixo, isithi,</verse>
			<verse number="14">Uzuko kuThixo enyangweni, Uxolo emhlabeni, Inkolelo ebantwini.</verse>
			<verse number="15">Ke kaloku kwathi, zakumka kubo izithunywa zisiya ezulwini, abo abalusi bathi omnye komnye, Masiye eBhetelehem apho, siyibone le nto ihlileyo, esiyazisiweyo nguYehova.</verse>
			<verse number="16">Beza ngobungxamo, bamfumana uMariya, kwanoYosefu, nalo usana lulele emkhumbini wesitali.</verse>
			<verse number="17">Bakuyibona loo nto, balibhengeza ilizwi elabe lithethwe kubo ngaye lo mntwana.</verse>
			<verse number="18">Bathi bonke abo bevayo, bamangaliswa zezo zinto zabe zithethwe kubo ngabalusi.</verse>
			<verse number="19">Waye ke uMariya ezigcina zonke ezi zinto eziguquguqula entliziyweni yakhe.</verse>
			<verse number="20">Babuya abalusi, bemzukisa bemdumisa uThixo, ngenxa yazo zonke izinto ababezivile nababezibonile, njengoko kwabe kuthethiwe kubo.</verse>
			<verse number="21">Xeshikweni ke zazizalisekile iintsuku ezisibhozo zokuba umntwana aluswe, wathiywa igama elinguYesu, elo wabelithiyiwe sisithunywa sezulu, engekamithwa nokumithwa.</verse>
			<verse number="22">Zithe ke zakuzaliseka iintsuku zokuhlanjululwa kwakhe ngokomthetho kaMosis, bamsa eJerusalem, ukuba bammise phambi kweNkosi.</verse>
			<verse number="23">Njengoko kubhaliweyo emthethweni weNkosi, kwathiwa, Yonke into eliduna, evula isizalo, kuthiwe ingcwele eNkosini;</verse>
			<verse number="24">nokuba benze idini njengoko kutshiwoyo emthethweni kaYehova, isibini samahobe, nokuba ngamavukuthu amabini.</verse>
			<verse number="25">Kwabonakala kukho umntu eYerusalem, ogama linguSimon; waye loo mntu elilungisa, emoyika uThixo, elinde intuthuzelo kaSirayeli; waye noMoya oyiNgcwele ephezu kwakhe.</verse>
			<verse number="26">Wayetyhilelwa nguMoya oyiNgcwele, ukuba akayi kubona kufa, engekamboni uKristu weNkosi.</verse>
			<verse number="27">Weza ngaye uMoya etempileni; kwathi, ekumngeniseni kwabo abazali umntwana uYesu, ukuba bamenzele ngokwesiko lomthetho.</verse>
			<verse number="28">Wamwola ngeengalo zakhe, wambonga uThixo, wathi,</verse>
			<verse number="29">Kaloku, Nkosi yam, uyamndulula ngoku umkhonzi wakho enoxolo, ngokwelizwi lakho.</verse>
			<verse number="30">Ngokuba amehlo am alubonile usindiso lwakho,</verse>
			<verse number="31">Owulungisileyo phambi kobuso babantu bonke;</verse>
			<verse number="32">Isikhanyiso sokukhanyisela iintlanga, nesihombo sabantu bakho amaSirayeli.</verse>
			<verse number="33">Bamangaliswa ooYosefu nonina zezo zinto zithethwayo ngaye.</verse>
			<verse number="34">uSimon wabasikelela, wathi kuMariya unina, Uyabona, lo umiselwe ukuwa nokuvuka kwabaninzi kwaSirayeli; nokuba ngumqondiso ochasiweyo;</verse>
			<verse number="35">ukuze ube nokutyhilwa izicamango eziphuma ezintliziyweni ezininzi; ewe ke, nowakho umphefumlo ikrele liya kuwutyhutyha.</verse>
			<verse number="36">Kwaye kukho noAna umprofetikazi, intombi kaFanuweli, wesizwe sika-Ashere. Yena waye eselekhulile kakhulu, waye ke ebehleli nendoda iminyaka esixhenxe, ethabathela ebuntombini bakhe.</verse>
			<verse number="37">Eye yena engumhlolokazi ominyaka ngathi imashumi asibhozo anamine, obengemki etempileni, ekhonza uThixo ngokuzila ukudla nangokukhunga ubusuku nemini.</verse>
			<verse number="38">Wathi yena ngokwakhe, weza kwangelo lixa, wabulela kuYehova; wayethetha ngayo kubo bonke abo babelinde ukukhululwa ngentlawulelo, eYerusalem.</verse>
			<verse number="39">Bakuba bezigqibile zonke izinto ngokomthetho weNkosi, babuyela kwelaseGalili, emzini wabo iNazarete.</verse>
			<verse number="40">Ke kaloku wakhula umntwana, waya esomelela emoyeni, ezele bubulumko; lwaye nobabalo lukaThixo luphezu kwakhe.</verse>
			<verse number="41">Abazali bakhe babehamba iminyaka ngeminyaka besiya eYerusalem emthendelekweni wepasika.</verse>
			<verse number="42">Kuthe, xa wayeneminyaka elishumi elinamibini ezelwe, benyuka baya eYerusalem ngokwesiko lomthendeleko lowo.</verse>
			<verse number="43">Bakuba bezigqibile ke iintsuku ezo, ekubuyeni kwabo, umntwana uYesu wasalela eYerusalem. Babengazi ke uYosefu nonina.</verse>
			<verse number="44">Babeba ke naye uphakathi kwesihlwele, bahamba uhambo lwemini enye; Baye ke bemfuna phakathi kwemizalwane nabazana nabo.</verse>
			<verse number="45">Bathe bakuba bengamfumani, babuyela eYerusalem, bemfuna.</verse>
			<verse number="46">Kwathi, emva kweentsuku ezintathu, bamfumana etempileni, ehleli phakathi kwabafundisi, ebaphulaphula, ebabuza.</verse>
			<verse number="47">Basuka bonke ababemphulaphula bathi nqa yingqondo yakhe na ziimpendulo zakhe.</verse>
			<verse number="48">Bakumbona bakhwankqiswa. Unina wathi kuye, Mntwana wam, yini na ukuba usenjenje? uyabona, uyihlo nam besikufuna sibuhlungu.</verse>
			<verse number="49">Wathi kubo, Benindifunela ntoni na? Beningazi na ukuba ndimelwe kukuba ndibe semicimbini kaBawo?</verse>
			<verse number="50">Ke bona abayiqondanga into awayeyithetha kubo.</verse>
			<verse number="51">Wehla nabo, waya kufika eNazarete, wabalulamela. Waye ke unina ezigcina zonke ezi zinto entliziyweni yakhe.</verse>
			<verse number="52">uYesu wayehambela phambili ebulumkweni nasebukhulwini, nasekuthandweni nguThixo nangabantu.</verse>
		</chapter>
		<chapter number="3">
			<verse number="1">Ke kaloku, ngomnyaka weshumi elinesihlanu wobukumkani bukaTibheriyo Kesare, inguPontiyo Pilato irhuluneli yelakwaYuda, inguHerode umphathi wesahlulo sesine esilelaseGalili, inguFilipu ke umzalwana wakhe umphathi wesahlulo sesine esilelaseItureya nelaseTrakoniti, inguLisaniyo umphathi wesahlulo sesine esilelaseAbhilene,</verse>
			<verse number="2">Ke bona ababingeleli abakhulu ooAnas noKayafa, lafika ilizwi likaThixo kuYohane unyana kaZekariya entlango.</verse>
			<verse number="3">Weza kuwo wonke ummandla waseYordan, evakalisa ubhaptizo lwenguquko ukuze kuxolelwe izono;</verse>
			<verse number="4">Njengoko kubhaliweyo encwadini yamazwi kaIsaya umprofeti, esithi, Izwi lodandulukayo entlango, lisithi, Yilungiseni indlela yeNkosi, Wutyenenezeni umendo wayo.</verse>
			<verse number="5">Zonke iintlambo ziya kugungxulwa, zonke iintaba neenduli zigungxulwe; zibe magoso-goso, neendlela ezimagqagala zibe lula;</verse>
			<verse number="6">Yaye yonke inyama iya kulubona usindiso lukaThixo.</verse>
			<verse number="7">Wayesithi ngoko kuzo izihlwele ezaziphuma zisiza kubhaptizwa nguye, Nzalandini yamarhamba, ngubani na owanibonisayo, ukuba niyibaleke ingqumbo ezayo?</verse>
			<verse number="8">Velisani ngoko iziqhamo eziyifaneleyo inguquko; ize ningaqali nithi ngaphakathi kwenu, Thina sinobawo uAbraham; kuba ndithi kuni, Unako uThixo kuwo la matye ukumvelisela abantwana uAbraham.</verse>
			<verse number="9">Kaloku izembe selibekiwe engcanjini yemithi, ngoko wonke umthi ongavelisi siqhamo sihle, uyagawulwa, uphoswe emlilweni.</verse>
			<verse number="10">Zaye izihlwele zambuza, zisithi, Masenze ntoni na ke?</verse>
			<verse number="11">Aphendule ke athi kubo, Lowo uneengubo zangaphantsi ezimbini, makebele ongenayo: nalowo uneengubo zangaphantsi ezimbini, makabele ongenayo; nalowo unokudla, makenze kwangokunjalo.</verse>
			<verse number="12">Kweza ke nababuthi berhafu ukuba babhaptizwe, bathi kuye, Mfundisi, masenze ntoni na?</verse>
			<verse number="13">Wathi kubo, Ningabizi nto ngaphezu kwenikumiselweyo.</verse>
			<verse number="14">Ayebuza kuye ke namasoldati, esithi, Masenze ntoni na ke thina? Wathi kubo, Musani ukungcangcazelisa mntu, ningadli mntu; yanelani ngumvuzo wenu.</verse>
			<verse number="15">Bakubon' ukuba abantu babelindile, becamanga bonke ezintliziyweni zabo ngaye uYohane, ukuba angaba lo unguye na uKrestu;</verse>
			<verse number="16">Waphendula uYohane wathi kubo bonke, Mna okunene ndinibhaptiza ngamanzi; kodwa uyeza lowo unamandla kunam, endingafanelekileyo ukuba ndiwuthukulule nomtya weembadada zakhe: uya kunibhaptiza ngoMoya oyiNgcwele nangomlilo yena;</verse>
			<verse number="17">Osesandleni sakhe ifolokhwe yakhe isesandleni sakhe, aze asihlambulule isanda sakhe, ayibuthele kuvimba ingqolowa; ke wona umququ uya kuwutshisa ngomlilo ongacimekiyo.</verse>
			<verse number="18">Waye ke ebavuselela nangezinye izinto ezininzi, eshumayela iindaba ezilungileyo ebantwini.</verse>
			<verse number="19">Ke kaloku uHerode, umphathi wesahlulo sesine selizwe, ohlwayiwe nguye ngenxa kaHerodiya umkaFilipu umninawa wakhe, nangenxa yazo zonke izinto ezimbi abezenzile uHerode;</verse>
			<verse number="20">wongezelela le kuzo zonke, yokuba amvalele entolongweni uYohane.</verse>
			<verse number="21">Ke kaloku, bakubhaptizwa abantu bonke, kwathi, ebhaptiziwe naye uYesu, ethandaza, lavuleka izulu;</verse>
			<verse number="22">Wehla phezu kwakhe uMoya oyiNgcwele, enembonakalo yehobe, kweza nezwi eliphuma ezulwini, lisithi, Wena unguNyana wam oyintanda; Ndikholiswa nguwe.</verse>
			<verse number="23">uYesu ngokwakhe waqala eneminyaka engathi imashumi mathathu ezelwe, enjengonyana kaYosefu, unyana kaHeli,</verse>
			<verse number="24">owayengunyana kaMatati, unyana kaLevi, unyana kaMeleki, unyana kaYana, unyana kaYosefu,</verse>
			<verse number="25">owayengunyana kaMatatiya, unyana ka-Amos, unyana kaNahum, unyana kaEsli, unyana kaNage,</verse>
			<verse number="26">unyana kaMahati, unyana kaMatatiya, unyana kaShimehi, unyana kaYosefu, unyana kaYuda,</verse>
			<verse number="27">obengunyana kaYowana, unyana kaResa, unyana kaTsorubhabheli, unyana kaSalatiyeli, unyana kaNeri,</verse>
			<verse number="28">owayengunyana kaMeleki, unyana ka-Adi, unyana kaKosam, unyana kaElimodam, unyana kaEre,</verse>
			<verse number="29">owayengunyana kaYose, unyana kaEliyezere, unyana kaYorim, unyana kaMatati, unyana kaLevi,</verse>
			<verse number="30">obengunyana kaSimon, unyana kaYuda, unyana kaYosefu, unyana kaYonan, unyana kaEliyakim,</verse>
			<verse number="31">owayengunyana kaMeleya, unyana kaMenan, unyana kaMatatha, unyana kaNatan, unyana kaDavide,</verse>
			<verse number="32">owayengunyana kaYese, unyana kaObhedi, unyana kaBhohazi, unyana kaSalmon, unyana kaNashon,</verse>
			<verse number="33">unyana ka-Aminadabhi, unyana ka-Aram, unyana ka-Etserom, unyana kaPeres, unyana kaYuda,</verse>
			<verse number="34">owayengunyana kaYakobi, unyana kaIsake, unyana ka-Abraham, unyana kaTara, unyana kaNahore,</verse>
			<verse number="35">owayengunyana kaSaruki, unyana kaRagawu, unyana kaFaleki, unyana kaHebhere, unyana kaSala,</verse>
			<verse number="36">owayengunyana kaKenan, unyana ka-Arpakishadi, unyana kaSem, unyana kaNowa, unyana kaLameki,</verse>
			<verse number="37">unyana kaMatusela, unyana kaEnoki, unyana kaYaredi, unyana kaMalaleli, unyana kaKenan,</verse>
			<verse number="38">Owayengunyana kaEnoshe, owayengunyana kaSete, owayengunyana ka-Adam, owayengunyana kaThixo.</verse>
		</chapter>
		<chapter number="4">
			<verse number="1">Ke kaloku uYesu, ezele nguMoya oyiNgcwele, wabuya eYordan, wesiwa nguMoya entlango.</verse>
			<verse number="2">Wantsuku zimashumi mane ehendwa nguMtyholi. Akadla nto ngezo ntsuku; zakuphela ke, walamba.</verse>
			<verse number="3">Wathi uMtyholi kuye, Ukuba unguNyana kaThixo, yitsho kweli litye libe sisonka.</verse>
			<verse number="4">Wamphendula uYesu wathi, Kubhaliwe kwathiwa, Akaphili ngasonka sodwa umntu; uphila ngamazwi onke kaThixo.</verse>
			<verse number="5">uMtyholi, emnyuse entabeni ephakamileyo, wambonisa zonke izikumkani zelimiweyo, ngesiquphe sexesha.</verse>
			<verse number="6">Wathi uMtyholi kuye, Ndokunika bonke obu bukhosi bazo nozuko lwazo; ngokuba bunikelwe kum; nosukuba ndithanda ukumnika.</verse>
			<verse number="7">Ukuba ke ngoko uthe wandinqula, zonke ezo nto ziya kuba zezakho.</verse>
			<verse number="8">Waphendula uYesu wathi kuye, Suka umke, uye emva kwam, Sathana, ngokuba kubhaliwe kwathiwa, Uze uqubude eNkosini uThixo wakho, ukhonze yena yedwa.</verse>
			<verse number="9">Wamsa eYerusalem, wammisa eluchochoyini lwetempile, wathi kuye, Ukuba unguye uNyana kaThixo, ziphose ezantsi phaya.</verse>
			<verse number="10">Kuba kubhaliwe kwathiwa, Uya kuziwisela umthetho ngawe izithunywa zakhe, ukuba zikugcine;</verse>
			<verse number="11">Kwaye ziya kukufukula ngezandla, Hleze ubetheke etyeni ngonyawo lwakho.</verse>
			<verse number="12">Waphendula uYesu wathi kuye, Kuthiwe, Uze ungayihendi iNkosi uThixo wakho.</verse>
			<verse number="13">Waza uMtyholi, ekugqibile konke ukuhenda, wesuka kuye umzuzu.</verse>
			<verse number="14">Wabuya uYesu enamandla oMoya, weza kwelaseGalili; lwaye lwaphuma udumo lwakhe;</verse>
			<verse number="15">Wayefundisa ezindlwini zabo zesikhungu, ezukiswa ngabo bonke.</verse>
			<verse number="16">Weza kufika eNazarete, apho wayekhulele khona, wathi ngokwesiko lakhe ngomhla wesabatha, wangena endlwini yesikhungu, wesuka wema ukuba alese.</verse>
			<verse number="17">Waza wanikwa incwadi yomshumayeli uIsaya. Eyityhilile ke incwadi, wafumana indawo le kubhalwe kuyo,</verse>
			<verse number="18">uMoya weNkosi uphezu kwam, Ethe ngenxa yoko yandithambisela ukushumayela iindaba ezilungileyo kumahlwempu. Indithume ukuba ndiphilise abantliziyo ityumkileyo, ndivakalise inkululeko kubathinjwa, nokubuyiselwa kokubona kwabaziimfama, ndindulule abaqobekileyo bekhululekile;</verse>
			<verse number="19">Ndivakalise umnyaka owamkelekileyo weNkosi.</verse>
			<verse number="20">Eyisongile ke incwadi, wayibuyisela kwisicaka, wahlala phantsi. Aye amehlo abo bonke abasendlwini yesikhungu enamathele kuye.</verse>
			<verse number="21">Waqala ukuthi kubo, Namhlanje esi sibhalo sizalisekile ezindlebeni zenu.</verse>
			<verse number="22">Baye bonke bemngqinela, bemangaliswa ngamazwi amnandi aphuma emlonyeni wakhe. Ayesithi, Lo asinguye na unyana kaYosefu?</verse>
			<verse number="23">Wathi kubo, Kakade niya kuwuthetha kum lo mzekeliso uthi, Gqirha, ziphilise; okungangoko sikuve kwenzeke eKapernahum, kwenze nakowenu apha.</verse>
			<verse number="24">Wathi ke, Inene, ndithi kuni, Akukho mprofeti wamkelekileyo kowabo.</verse>
			<verse number="25">Kodwa inene ndithi kuni, Babebaninzi abahlolokazi kwaSirayeli ngemihla kaEliya, oko lalivingcekile izulu iminyaka emithathu eneenyanga ezintandathu, xeshikweni kwakukho indlala enkulu kulo lonke ilizwe;</verse>
			<verse number="26">Kodwa uEliya akathunywanga nakumnye kubo; wathunywa eTsarfati yakwaTsidon kumhlolokazi, kwakuphela.</verse>
			<verse number="27">Kwaye kukho abantu abaninzi abaneqhenqa kwaSirayeli ngexesha likaElisha umprofeti; akwahlanjululwanga namnye kubo, ingenguNahaman umAram.</verse>
			<verse number="28">Bathi bonke ababesendlwini yesikhungu, bakuziva ezi zinto, bazala ngumsindo.</verse>
			<verse number="29">Besuka bamkhuphela ngaphandle komzi, bamrholela elungqamekweni lwentaba, owakhelwe kuyo umzi wabo, ukuze bamphose ezantsi eweni.</verse>
			<verse number="30">Kodwa yena wacanda phakathi kwabo wemka.</verse>
			<verse number="31">Wehla waya eKapernahum, idolophu yelaseGalili, waza wafundisa abantu ngesabatha.</verse>
			<verse number="32">Baye ke bekhwankqiswa kukufundisa kwakhe; ngokuba ilizwi lakhe libe linegunya.</verse>
			<verse number="33">Kwaye kukho endlwini yesikhungu apho umntu onomoya wedemon engcolileyo;</verse>
			<verse number="34">besithi, Siyeke; Yintoni na enathi nawe, Yesu waseNazarete? uze kusitshabalalisa na? Ndiyakwazi wena ukuba ungubani; Lowo Ungcwele kaThixo.</verse>
			<verse number="35">Wawukhalimela uYesu, esithi, Yithi tu, uphume kuye. Ithe ke idemon yamntlala esazulwini, yaphuma kuye, ingamenzakalisanga.</verse>
			<verse number="36">Bakhwankqiswa ke bonke, bathetha bodwa, besithi, Lilizwi lini na eli? kuba ubathethela ngegunya nangamandla oomoya abangcolileyo aba, baze baphume.</verse>
			<verse number="37">Lwaye luphuma udaba lwakhe, lusiya kuzo zonke iindawo zaloo mmandla.</verse>
			<verse number="38">Esukile endlwini yesikhungu, wangena endlwini kaSimon. Waye ke umkhwekazi kaSimon ebanjwe ngumkhuhlane omkhulu; bambongoza ngenxa yakhe.</verse>
			<verse number="39">Wema phezu kwakhe, wawukhalimela umkhuhlane; Wavuka kwangoko ke, wabalungiselela.</verse>
			<verse number="40">Kuthe ke bakubon' ukuba liyatshona ilanga, bonke abo babenabafayo zizifo ngezifo, babazisa kuye; wabeka izandla phezu kwabo bonke ngabanye, wabaphilisa.</verse>
			<verse number="41">Zaye ke neendimoni ziphuma kwabaninzi, zikhala zisithi, Wena unguye uKristu, uNyana kaThixo. Uthe ezikhalimela, akazivumela ukuba zithethe; kuba bezimazi ukuba unguye uKristu.</verse>
			<verse number="42">Kwakuba sekusile, waphuma waya endaweni eyintlango. Zaye zimfuna izihlwele, zeza kuye, zamnqanda ukuba angemki kuzo.</verse>
			<verse number="43">Uthe ke kuzo, Ndimelwe kukuba ndizishumayele iindaba ezilungileyo zobukumkani bukaThixo nakweminye imizi, ngokuba ndithunywe oko.</verse>
			<verse number="44">Wayevakalisa ke ezindlwini zesikhungu kwelaseGalili.</verse>
		</chapter>
		<chapter number="5">
			<verse number="1">Ke kaloku kwathi, zakubon' ukuba simxinile abantu, ukuba balive ilizwi likaThixo, wesuka wema ngasedikeni laseGenesarete.</verse>
			<verse number="2">Wabona imikhombe emibini imi ngasedikeni apho; baye ababambisi beentlanzi bephumile kuyo, behlamba iminatha yabo.</verse>
			<verse number="3">Uthe ke uYesu, engene komnye umkhombe, owawungokaSimon, wamcela ukuba awuke akhwelise kancinane emhlabeni. Wahlala phantsi, wabafundisa abantu emkhombeni.</verse>
			<verse number="4">Akupheza ke ukuthetha, wathi kuSimon, Khwelelisela enzulwini, nihlise iminatha yenu, kubanjiswe.</verse>
			<verse number="5">Waphendula uSimon wathi kuye, Mongameli, sibulaleke ubusuku buphela, asabamba nento; kodwa ngelakho ilizwi ndiya kuwuhlisa umnatha.</verse>
			<verse number="6">Bathi, bakukwenza oko, bavingcela inkitha enkulu yeentlanzi; wawuqhaqheka ke umnatha wabo.</verse>
			<verse number="7">Baza bakhweba abalingane babo ababekomnye umkhombe, ukuba beze kubancedisa. Beza, bayizalisa imikhombe yomibini, yada yafuna ukutshona.</verse>
			<verse number="8">Ekubonile ke oko uSimon Petros, wawa emadolweni kaYesu, esithi, Mka kum; ngokuba ndiyindoda engumoni, Yehova;</verse>
			<verse number="9">Kuba wathi makatha, kwanabo bonke ababenaye, ngobanjiso lweentlanzi ezo bazibambisayo.</verse>
			<verse number="10">Kwakwanjalo ke noYakobi noYohane, oonyana bakaZebhedi, ababengamadlelane noSimon. Wathi ke uYesu kuSimon, Musa ukoyika; uthabathela kweli xesha, uya kubambisa abantu.</verse>
			<verse number="11">Bakuba ke bezikhiphile izikhitshana, bashiya konke, bamlandela.</verse>
			<verse number="12">Kwathi ekomnye umzi, babona ngendoda ezele liqhenqa; yathi yakumbona uYesu, yawa ngobuso, yambongoza isithi, Nkosi, ukuba uyathanda, unako ukundihlambulula.</verse>
			<verse number="13">Wasolula isandla, wamchukumisa, esithi, Ndiyathanda, hlambuluka. Lathi kwaoko iqhenqa lemka kuye.</verse>
			<verse number="14">Wayithethela ngelithi, mayingaxeleli bani; wathi, Hamba uye kuzibonisa kumbingeleli, usondeze idini, ngenxa yokuhlanjululwa kwakho, njengoko wamisayo uMoses, kube bubungqina kubo.</verse>
			<verse number="15">Kwaba kukhona luphuma udumo lwakhe; kwahlanganisana izihlwele ezikhulu, ukuze zimve, nokuba ziphiliswe nguye ebulwelweni bazo.</verse>
			<verse number="16">Waye ke yena emana ukuzisithelisa entlango, wathandaza.</verse>
			<verse number="17">Ke kaloku kwathi ngamini ithile wafundisa, kuhleli abaFarisi nabafundisi-mthetho, ababephume kuyo yonke imizana yelaseGalili, nelakwaYuda, naseYerusalem; ekhoyo ukubaphilisa.</verse>
			<verse number="18">Kwabonakala amadoda ethwele ngokhuko umntu ofe umzimba, efuna ukumngenisa endlwini, ambeke phambi kwakhe.</verse>
			<verse number="19">Athi, akuba engafumani ndawo angamngenisa ngayo ngenxa yendimbane, akhwela phezu kwendlu, agqobhoza ezifulelweni, amhlisa ke phakathi, amhlisa ngokhuko, ambeka phakathi, phambi koYesu.</verse>
			<verse number="20">Akulubona ke ukholo lwawo, wathi kuye, Mntundini, uzixolelwe izono zakho.</verse>
			<verse number="21">Baqala ukucamanga ababhali nabaFarisi, besithi, Ngubani na lo uthetha izinyeliso? Ngubani na onako ukuxolela izono, ingenguye uThixo yedwa?</verse>
			<verse number="22">Eziqiqile ke uYesu izicamango zabo, waphendula wathi kubo, Nicamanga ntoni na ezintliziyweni zenu?</verse>
			<verse number="23">Okukhona kulula kukuphi na, kukho ukuthi, Zixolelwe izono zakho; nokuthi, Vuka uhambe?</verse>
			<verse number="24">Ke ukuze nazi, ukuba unalo igunya uNyana woMntu lokuxolela izono emhlabeni apha (selesithi konedumbe), Ndithi kuwe, Vuka, uthabathe ukhuko lwakho, uye endlwini yakho.</verse>
			<verse number="25">Usuke wema kwangoko phambi kwabo, wayithabatha loo nto abelele kuyo, wemka waya endlwini yakhe, ezukisa uThixo.</verse>
			<verse number="26">Besuka bathi nqa bonke, bamzukisa uThixo, bazala kukoyika, besithi, Sibone imimangaliso namhlanje.</verse>
			<verse number="27">Emva kwezi zinto waphuma, wabona umbuthi werhafu, ogama linguLevi, ehleli endaweni yerhafu, wathi kuye, Ndilandele.</verse>
			<verse number="28">Ekushiye konke, wesuka wamlandela.</verse>
			<verse number="29">uLevi ke wamenzela itheko elikhulu endlwini yakhe. Kwaye kukho inkitha yababuthi berhafu nabanye abantu ababehleli ndawonye nabo.</verse>
			<verse number="30">Baye ababhali babo nabaFarisi bebakrokrela abafundi bakhe, besithi, Kungani na ukuba nidle nisele nababuthi berhafu naboni?</verse>
			<verse number="31">Uphendule uYesu wathi kubo, Akufuneki gqirha kwabaphili leyo; kodwa ngabafayo.</verse>
			<verse number="32">Andize kubiza malungisa, ndize kubiza aboni ukuba baguquke.</verse>
			<verse number="33">Baza bathi kuye, Kungani na ukuba abafundi bakaYohane bazile ukudla futhi, benze imithandazo, benjenjalo nababaFarisi; kodwa abakho bayadla basele?</verse>
			<verse number="34">Wathi ke kubo, Ninako yini na ukubazilisa ukudla abegumbi lomtshakazi, xa anabo umyeni?</verse>
			<verse number="35">Kodwa kofika mihla awoza asuswe kubo umyeni, bandule ke ukuzila ngaloo mihla.</verse>
			<verse number="36">Ke kaloku wathetha umzekeliso kubo; Akukho ke ubeka isiziba sengubo entsha engutyeni endala; okanye, wothi nentsha ikrazule, sithi nesiziba esitsha singavisisani nendala.</verse>
			<verse number="37">Kananjalo akukho mntu uyitha kwiimvaba ezindala iwayini entsha engekabili; okanye iwayini, leyo intsha, yozigqabhuza iintsuba, iphalale iwayini, zitshabalale neentsuba.</verse>
			<verse number="38">Kodwa iwayini entsha ifanele ukuthiwa ezintsubeni ezintsha; kwaye zombini zigciniwe.</verse>
			<verse number="39">Kanjalo akukho uthi, ebesele endala, athande entsha kwaoko, kuba uthi, Endala yeyona inencasa.</verse>
		</chapter>
		<chapter number="6">
			<verse number="1">Kwathi ngesabatha yokuqala, wacanda emasimini; Baza abafundi bakhe bakha izikhwebu, badla, bezihlikihla ezandleni zabo.</verse>
			<verse number="2">Abathile baFarasi babesithi kubo: “Yini na ukuba nenze oko kungavumelekileyo ngesabatha?</verse>
			<verse number="3">Wabaphendula uYesu wathi, Aniyilesanga na into awayenzayo uDavide, xa walambayo, yena nabo babenaye?</verse>
			<verse number="4">Okokuba wangena endlwini kaThixo, wazithabatha izonka ezibekwa phambi koThixo, wazidla, wanika nabo babenaye, ekungavumelekileyo ukuba zidliwe, ingengabo ababingeleli bodwa?</verse>
			<verse number="5">Wayesithi kubo, uNyana woMntu lo uyiNkosi yayo nesabatha.</verse>
			<verse number="6">Kwathi ke kaloku, nangenye isabatha, wangena endlwini yesikhungu, wafundisa. Kwaye kukho apho umntu owome isandla sokunene.</verse>
			<verse number="7">Baye ke bemlalele ababhali nabaFarisi, ukuba wophilisa na ngesabatha; ukuze bafumane indawo yokummangalela.</verse>
			<verse number="8">Kodwa yena ezazi iingcamango zabo, wathi kuloo mntu unesandla esomileyo, Phakama, umele phakathi. Uye waphakama wema.</verse>
			<verse number="9">Wathi ngoko uYesu kubo, Ndiya kunibuza zwi-nye; Okuvumelekileyo ngesabatha kukwenza okulungileyo, kukwenza okubi, kusini na? kukusindisa ubomi, kukubulala, kusini na?</verse>
			<verse number="10">Akuba ebasingasingile bonke, wathi kumntu lowo, Solule isandla sakho. Wenjenjalo; saphila ke isandla sakhe, saba nesesinye.</verse>
			<verse number="11">Basuka ke bona baphambana; baye bethetha bodwa, ukuba bangamenza ntoni na uYesu.</verse>
			<verse number="12">Kwathi ke ngaloo mihla, waphuma wasinga entabeni, esiya kuthandaza. Wayebudlulisa ubusuku bonke ethandaza kuThixo.</verse>
			<verse number="13">Kwathi kwakusa, wababizela kuye abafundi bakhe, wanyula kubo abalishumi elinababini, awababiza ngokuba ngabapostile;</verse>
			<verse number="14">uSimon, awamthiya igama elinguPetros, noAndreya umzalwana wakhe, noYakobi noYohane, noFilipu, noBhartolomeyu,</verse>
			<verse number="15">uMateyu noTomas, uYakobi ka-Alifeyu, noSimon ekuthiwa nguZelote,</verse>
			<verse number="16">uYuda kaYakobi, noYuda Sikariyoti, owaba ngumngcatshi.</verse>
			<verse number="17">Wehla nabo, wema ethafeni, nenkitha yabafundi bakhe, nenkitha enkulu yabantu, bephuma kulo lonke elakwaYuda, neYerusalem, nangaselwandle lwaseTire neTsidon, ababeze kuva kuye ukuba baphiliswe kwizifo zabo;</verse>
			<verse number="18">Kwanabo babekhathazwa ngoomoya abangcolileyo, baye bephiliswa.</verse>
			<verse number="19">Zaye izihlwele zonke zifuna ukumchukumisa; ngokuba kube kuphuma amandla kuye, abaphilise bonke.</verse>
			<verse number="20">Waza yena wawaphakamisela amehlo akhe kubo abafundi bakhe, wathi, Ninoyolo, nina mahlwempu; ngokuba bobenu ubukumkani bukaThixo.</verse>
			<verse number="21">Ninoyolo, nina nilambayo kalokunje; ngokuba niya kuhluthiswa. Ninoyolo, nina nililayo kalokunje; ngokuba niya kuhleka.</verse>
			<verse number="22">Ninoyolo nina xa bathe abantu banithiya, naxa bathe banigxotha kubo, baningcikiva, balilahlela phandle igama lenu ngokungathi likhohlakele, ngenxa yakhe uNyana woMntu.</verse>
			<verse number="23">Vuyani ngaloo mini, nisuke imitsi; kuba, niyabona, umvuzo wenu mkhulu emazulwini; babesenjenjalo ooyise kubo abaprofeti.</verse>
			<verse number="24">Kodwa yeha, nina zityebi! ngokuba niyifumene intuthuzelo yenu.</verse>
			<verse number="25">Yeha, nina bahluthiyo! ngokuba niya kulamba. Yeha, nina bahlekayo kalokunje! ngokuba niya kukhedama nilile.</verse>
			<verse number="26">Yeha nina, xa bathe bathetha kakuhle ngani bonke abantu! kuba ooyise babo babesenjenjalo kubaprofeti ababuxoki.</verse>
			<verse number="27">Ke mna ndithi kuni nindivayo, Zithandeni iintshaba zenu, yenzani okulungileyo abo banithiyayo;</verse>
			<verse number="28">Basikeleleni abo baniqalekisayo, nibathandazele abo banigxekayo.</verse>
			<verse number="29">Lowo ukubetha esidleleni, mnike nesinye; nothabatha ingubo yakho yokwaleka, ungali neyangaphantsi.</verse>
			<verse number="30">Yiphe wonke umntu ocelayo kuwe; nalowo uzithabathayo iimpahla zakho, uze ungaphindi uzicele kuye.</verse>
			<verse number="31">Enithanda ukuba abantu benze ngako kuni, yenzani nani kwangokunjalo kubo.</verse>
			<verse number="32">Ukuba nithanda abo banithandayo, ninambulelo mni na? kuba naboni bayabathanda abo babathandayo.</verse>
			<verse number="33">Xa nithi nenze okulungileyo kwabanenzela okulungileyo, ninambulelo mni na? ngokuba naboni benza kwaloo nto.</verse>
			<verse number="34">Xa niboleka abo nithembe ukwamkela kubo, ninambulelo mni na? Kuba naboni bayababoleka aboni, ukuze babuye bazuze okwakhona.</verse>
			<verse number="35">Ke nina, zithandeni iintshaba zenu, nenze okulungileyo; niboleke ningathembe lutho. Woba mkhulu ke umvuzo wenu, nize nibe ngoonyana bOsenyangweni; ngokuba yena enobubele kwabangabuleliyo nabangendawo.</verse>
			<verse number="36">Ngoko ke yibani nenceba, njengokuba naye uYihlo enenceba.</verse>
			<verse number="37">Musani ukugweba, naye ningasayi kugwetywa; musani ukusingela phantsi, naye ningasayi kusingelwa phantsi; xolelani, naniya kuxolelwa;</verse>
			<verse number="38">Yiphani, naniya kuphiwa nani; umlinganiselo omhle, ohlohliweyo, ohlunguzelweyo, ophalalayo, nowuphiwa esondweni lengubo yenu. Kuba umlinganiselo enilinganisela ngawo, niya kulinganiselwa kwangawo nani.</verse>
			<verse number="39">Ke kaloku wathetha umzekeliso kubo, esithi, ingakhe ibe nako na imfama ukukhokela imfama? Aziyi kweyela emhadini zombini na?</verse>
			<verse number="40">Akukho mfundi mkhulu kunomfundisi wakhe; ke wonke ogqibeleleyo uya kuba njengomfundisi wakhe.</verse>
			<verse number="41">Yini na ke ukuba usibone isibi esisesweni lomzalwana wakho, kanti akuwuqiqi umqadi okwelakho iliso?</verse>
			<verse number="42">Ungathini na ukuba nako ukuthi kumzalwana wakho, Mzalwana, yeka ndisikhuphe isibi esisesweni lakho, ungawuboni nje wena umqadi okwelakho iliso? Mhanahanisindini, wukhuphe kuqala umqadi kwelakho iliso, wandule ke ukubona kakuhle ukusikhupha isibi esisesweni lomzalwana wakho.</verse>
			<verse number="43">Kuba akukho mthi mhle uvelisa isiqhamo esibi; kananjalo akukho mthi mbi uvelisa isiqhamo esihle.</verse>
			<verse number="44">Kuba wonke umthi waziwa ngesiqhamo sawo. Kuba abantu abawakhi makhiwane emithaneni enameva, bangakhi zidiliya etyholweni;</verse>
			<verse number="45">Umntu olungileyo, ebuncwaneni obulungileyo bentliziyo yakhe, uvelisa oko kulungileyo; nomntu okhohlakeleyo, ebuncwaneni obukhohlakeleyo bentliziyo yakhe, uvelisa oko kukhohlakeleyo; kuba umlomo wakhe uthetha ngokuphuphuma kwentliziyo.</verse>
			<verse number="46">Yini na ke ukuba nindibize ngokuthi, Nkosi, Nkosi, nibe ningazenzi izinto endizithethayo?</verse>
			<verse number="47">Lowo uzayo kum, aweve amazwi am, awenze, ndonibonisa lowo afana naye;</verse>
			<verse number="48">Ufana nomntu owakha indlu, wemba nzulu, wabeka isiseko phezu kolwalwa. Kwathi ke, kwakubakho unogumbe, wagaleleka kuloo ndlu umlambo, awaba nako ukuyishukumisa;</verse>
			<verse number="49">Kodwa lo uwevileyo akawenza, ufana nomntu owakhe indlu phezu komhlaba, kungekho siseko; wagaleleka kuyo umlambo, yawa kwaoko; kwaba kukhulu ukuwa kwaloo ndlu.</verse>
		</chapter>
		<chapter number="7">
			<verse number="1">Ke kaloku, emveni kokuba ebewagqibile onke amazwi akhe, besiva abantu, wangena eKapernahum.</verse>
			<verse number="2">Kwaye kukho umkhonzi womthetheli-khulu othile, owabethandwa nguye, esifa, eza kubhubha.</verse>
			<verse number="3">Uthe ke akuva ngaye uYesu, wathumela kuye amadoda amakhulu amaYuda, emcela ukuba eze kumphilisa umkhonzi wakhe.</verse>
			<verse number="4">Akufika ke kuYesu, ambongoza enyamekile, esithi, Ukufanele oko lowo ungamenzelayo oko;</verse>
			<verse number="5">Kuba uyaluthanda uhlanga lwethu, wasakhela nendlu yesikhungu.</verse>
			<verse number="6">Wahamba ke uYesu nabo. Akubon' ukuba ke akasekude endlwini, umthetheli-khulu wathuma izihlobo kuye, esithi kuye, Nkosi, ungazikhathazi, kuba andikulingene ukuba ungade ungene phantsi kophahla lwam;</verse>
			<verse number="7">Kungoko nam ndingakufanelanga ukuda ndize kuwe; thetha ngezwi lodwa, sophiliswa isicaka sam.</verse>
			<verse number="8">Kuba nam ndingumntu omiswe phantsi kwegunya labanye, ndinamasoldati aphantsi kwam; ndithi kweli, Yiya, liye; ndithi kweliya, Yiza, lize; nakumkhonzi wam, Yenza oku, akwenze.</verse>
			<verse number="9">Ezivile ke uYesu ezi zinto, wamangaliswa nguye, wajika, wathi kwindimbane ebimlandela, Ndithi kuni, andifumananga lukholo lungaka nakwaSirayeli.</verse>
			<verse number="10">Abo babethunyiwe babuyela endlwini, bamfumana umkhonzi obengumlwelwe ephilile.</verse>
			<verse number="11">Kwathi ngengomsomnye waya emzini ekuthiwa yiNayin; Kwaye kuhamba naye into eninzi yabafundi bakhe, nendimbane enkulu.</verse>
			<verse number="12">Ke kaloku, akusondela esangweni lomzi lowo, kwabonakala kuthwalelwa phandle umntu ofileyo, ekuphela konyana ozalwa ngunina; waye yena engumhlolokazi. Yaye nendimbane elingeneyo yomzi inaye.</verse>
			<verse number="13">Ithe ke iNkosi yakumbona, yasikwa yimfesane ngenxa yakhe, yathi kuye, Musa ukulila.</verse>
			<verse number="14">Yafika ke yalichukumisa ithala, bema ke ababethwele. Ithe ke yona, Mfana, ndithi kuwe, Vuka!</verse>
			<verse number="15">Wavuka wahlala umfi lowo, waza wathetha. Waza wamnikela kunina.</verse>
			<verse number="16">Baza bankwantya bonke, bamzukisa uThixo, besithi, Kuvele umprofeti omkhulu phakathi kwethu; nokuthi, uThixo ubavelele abantu bakhe.</verse>
			<verse number="17">Lwaphuma ke olo ludaba lungaye, lwahamba kwelakwaYuda liphela, nakuloo mmandla wonke.</verse>
			<verse number="18">Bazibika kuYohane abafundi bakhe zonke ezi zinto.</verse>
			<verse number="19">Ebizele kuye babini bathile kubafundi bakhe, uYohane wabathuma kuYesu esithi, Wena ungulowo uzayo na? okanye sikhangele enye?</verse>
			<verse number="20">Efikile kuye amadoda lawo, athi, uYohane umbhaptizi usithume kuwe esithi, Wena ungulowo uzayo na, wena? okanye sikhangele enye?</verse>
			<verse number="21">Ke kaloku, kwangelo lixa, waphilisa abaninzi kuzo izifo, nakuzo izibetho, nakoomoya abakhohlakeleyo; wathi ke iimfama ezininzi wazibabala ukubona.</verse>
			<verse number="22">Waphendula uYesu wathi kuwo, Hambani niye kumbikela uYohane izinto enizibonileyo nenizivileyo; okokuba iimfama zibuya zibone, iziqhwala ziyahamba, abaneqhenqa bayahlanjululwa, izithulu ziyeva, abafileyo bayavuswa, amahlwempu ayazishunyayezwa iindaba ezilungileyo.</verse>
			<verse number="23">Unoyolo othe akakhutyekiswa ndim.</verse>
			<verse number="24">Ke kaloku, bakubon' ukuba bemkile abathunywa bakaYohane, waqala wathi kwisihlwele ngaye uYohane, Naye niphume nisiya kubona ntoni na entlango? Yayiyingcongolo na, izanyazanyiswa ngumoya?</verse>
			<verse number="25">Naye niphume naya kubona ntoni na kodwa? Yaye ingumntu ovethe iingubo ezitofotofo na? Yabonani, abo banxiba iingubo eziqaqambileyo, badle ubuncwane, ngabasezindlwini zookumkani.</verse>
			<verse number="26">Naye niphume naya kubona ntoni na kodwa? Umprofeti? Ewe, ndithi kuni, node wagqithisa kumprofeti.</verse>
			<verse number="27">Lo ngulowo kubhaliweyo ngaye, kwathiwa, Yabona, mna ndiyasithuma isithunywa sam ngaphambi kobuso bakho, Esiya kuyilungisa indlela yakho phambi kwakho.</verse>
			<verse number="28">Kuba ndithi kuni, Akukho namnye, kwabazelweyo ngabafazi, umprofeti omkhulu kunoYohane umbhaptizi; kanti ke nomncinanana kwabanye ebukumkanini bukaThixo, mkhulu kunaye.</verse>
			<verse number="29">Bathi bonke abantu, bakuva, nababuthi berhafu, bagwebela uThixo, bebhaptiziwe ngobhaptizo lukaYohane.</verse>
			<verse number="30">Kodwa bona abaFarisi nabaqondisi-mthetho bazitshitshisela icebo likaThixo, kuba bengabhaptizwanga nguye.</verse>
			<verse number="31">Ithe ke iNkosi, Ndiya kubafanisa nantoni na ke ngoko abantu besi sizukulwana? kwaye zifana nantoni?</verse>
			<verse number="32">Bafana nabantwana abahleli endaweni yembutho, bekhwazana besithi, Sanigwalela, naza anangqungqa; senze isijwili kuni, analila nina.</verse>
			<verse number="33">Kuba uzile uYohane umbhaptizi engadli sonka, engaseli wayini; nithi ke, Unedemon.</verse>
			<verse number="34">Uzile uNyana woMntu esidla, esela; nithi, Khanibone umntu olidla-kudla, olisela-wayini, umhlobo wababuthi berhafu naboni!</verse>
			<verse number="35">Kodwa ubulumko bugwetyelwe kokuphuma ebantwaneni babo bonke.</verse>
			<verse number="36">Ke kaloku omnye umFarisi ubemcela ukuba adle naye; waza wangena endlwini yomFarisi lowo, wahlala phantsi.</verse>
			<verse number="37">Kwabonakala kukho mfazi emzini apho, obengumoni, esazi ukuba uYesu uhleli endlwini yomFarisi lowo, wazisa ihlala lelabhastile, linamafutha aqholiweyo.</verse>
			<verse number="38">Wema ezinyaweni zakhe ngasemva, elila; waqala ukuzinyela iinyawo zakhe ngeenyembezi, ezisula ngeenwele zentloko yakhe, ezanga kakhulu iinyawo zakhe, ezithambisa ngamafutha lawo.</verse>
			<verse number="39">Akukubona ke oko umFarisi lowo ubembizile, wathetha ngaphakathi kwakhe, esithi, Lo mntu, ukuba ube engumprofeti, ange esazi ukuba ngumfazi ongubani na, oluhlobo luni na, lo umchukumisayo; ngokuba ungumoni.</verse>
			<verse number="40">Uphendule uYesu wathi kuye, Hina, Simon, ndinendawo yokuthetha kuwe. Wathi ke yena, Mfundisi, yitsho.</verse>
			<verse number="41">Kwaye kukho mboleki-mali uthile, enabantu ababini abanamatyala kuye; omnye wayenetyala leedenariyo ezimakhulu mahlanu, omnye ke zimashumi mahlanu.</verse>
			<verse number="42">Bakuba ke bengenanto yokuhlawula, usuke wabaxolela bobabini. Ndixelele ngoko, nguwuphi na kubo oya kumthanda kakhulu?</verse>
			<verse number="43">Waphendula uSimon wathi, Ndiba ngulowo uxolelwe ngokungaphezulu. Wathi ke yena kuye, Ugwebe walungisa.</verse>
			<verse number="44">Wajika wakhangela kumfazi, wathi kuSimon, Uyambona na lo mfazi? Ndingene endlwini yakho, akundinikanga manzi eenyawo zam; ke yena uzinyele iinyawo zam ngeenyembezi, wazisula ngeenwele zentloko yakhe.</verse>
			<verse number="45">Akundanganga wena; ke yena, kuseloko ndangenayo, akayekanga ukuzanga kakhulu iinyawo zam.</verse>
			<verse number="46">Intloko yam akuyithambisanga ngaoli; ke yena iinyawo zam uzithambise ngamafutha aqholiweyo.</verse>
			<verse number="47">Ngenxa yoko ndithi kuwe, Izono zakhe uzixolelwe, bezizininzi; ke yena oxolelwe kancinane, uthanda kancinane;</verse>
			<verse number="48">Wathi ke kuyo, Zixolelwe izono zakho.</verse>
			<verse number="49">Baqala abo babehleli naye esithebeni ukuthi ngaphakathi kwabo, Ngubani na lo oxolela izono?</verse>
			<verse number="50">Wathi ke kumfazi, Ukholo lwakho lukusindisile; hamba ngoxolo.</verse>
		</chapter>
		<chapter number="8">
			<verse number="1">Kwathi emveni koko, wayihamba imizi ngemizi nemizana, evakalisa iindaba ezilungileyo zobukumkani bukaThixo. Babenaye abalishumi elinababini.</verse>
			<verse number="2">Kwanabafazi abathile, ababephiliswe koomoya abakhohlakeleyo nasebulwelweni, uMariya ekuthiwa nguMagadala, ekwakuphume kuye iidemon ezisixhenxe,</verse>
			<verse number="3">noYohana, umfazi kaKuza, igosa likaHerode, noSusana, nabanye abaninzi; bona babemlungiselela ngeempahla zabo.</verse>
			<verse number="4">Kuthe ke kwahlanganisana kuye isihlwele esikhulu, besiza kuye bephuma kwimizi ngemizi, ubethetha ngomzekeliso.</verse>
			<verse number="5">Umhlwayeli waphuma waya kuyihlwayela imbewu yakhe. Ekuhlwayeleni kwakhe, inxalenye yembewu yawa ngasendleleni; yaza yanyathelwa, zathi iintaka zezulu zayidla zayidla.</verse>
			<verse number="6">Embi yawa elulwalweni; ithe ke yahluma, yatsha ngenxa yokungabi namanzi.</verse>
			<verse number="7">Embi yawa emithaneni enameva; imithana enameva yakhula kunye nayo, yayiminxa.</verse>
			<verse number="8">Yimbi yawa kuwo wona umhlaba olungileyo, yahluma, yavelisa isiqhamo kalikhulu. Uthe akuba ezithethile ezi zinto, wakhala esithi, Lowo uneendlebe zokuva makeve.</verse>
			<verse number="9">Bambuza ke abafundi bakhe, besithi, Ungaba uyintoni na lo mzekeliso?</verse>
			<verse number="10">Uthe ke yena, Nikuphiwe nina ukuzazi iimfihlelo zobukumkani bukaThixo; ukuze bebona nje bangaboni, besiva nje bangaqondi.</verse>
			<verse number="11">Ke kaloku lo mzekeliso uthi: Imbewu lilizwi likaThixo.</verse>
			<verse number="12">Aba ngasendleleni ngabo bavayo; andule ke afike uMtyholi, alithabathe ilizwi ezintliziyweni zabo, ukuze bangakholwa, basindiswe.</verse>
			<verse number="13">Abo ke baselulwalweni ngabasakuthi, bakuliva, balamkele ngovuyo ilizwi; aba ke abanangcambu, bona bakholwa umzuzwana, ze bathi ngexa lokuhendwa balahle.</verse>
			<verse number="14">Leyo ke yawayo emithaneni enameva, ngabo bathi, belivile, bahambe benamaxhala nobutyebi neziyolo zobu bomi, baminxwe, baze bangavelisi siqhamo.</verse>
			<verse number="15">Le ke isemhlabeni omhle, ngabo bona bathi ngentliziyo entle, elungileyo, bakuliva ilizwi, balibambe, bavelise iziqhamo benomonde.</verse>
			<verse number="16">Akukho ke uthi, esilumekile isibane, asisibeke ngesitya, athi mhlawumbi asibeke ngaphantsi kwesingqengqelo; usixhoma esiphathweni saso, ukuze abo bangenayo bakubone ukukhanya.</verse>
			<verse number="17">Kuba akukho nto ifihlakeleyo ingayi kubonakala; kananjalo akukho nto ifihlakeleyo ingayi kwaziwa, ize ekuhleni.</verse>
			<verse number="18">Lumkani ngoko ukuva eniva ngako; kuba osukuba enako, uya kunikwa; osukuba ke engenako, uya kuhluthwa kwanoko asukuba ekuko.</verse>
			<verse number="19">Ke kaloku kwafika kuye unina nabazalwana bakhe, baza ababa nako ukufikelela kuye ngenxa yendimbane.</verse>
			<verse number="20">Wabikelwa ke, kwathiwa, Unyoko nabazalwana bakho bemi ngaphandle, befuna ukukubona.</verse>
			<verse number="21">Uphendule ke wathi kubo, Uma nabazalwana bam ngaba bona balivayo ilizwi likaThixo, balenze.</verse>
			<verse number="22">Kwathi ngamhla uthile, wangena emkhombeni, kwanabafundi bakhe, wathi kubo, Masiwele siye ngaphesheya kolwandle. Banduluka ke.</verse>
			<verse number="23">Ke kaloku, bakubon' ukuba bayahamba ngomkhombe, walala ubuthongo. Kwehla uqhwithela lomoya edikeni; bazaliswa ngamanzi, baba semngciphekweni.</verse>
			<verse number="24">Beza ke bamvusa, besithi, Mfundisi, nkosi, siya kufa. Wavuka ke, wawukhalimela umoya nokulatyuza kwamaza; zapheza, kwabakho ukuzola.</verse>
			<verse number="25">Wathi kubo, Luphi na ukholo lwenu? Basuka boyika, bamangaliswa, batshono ukuthi, Ngubani na lo? kuba uyalela kwanemimoya namanzi, zimthobele.</verse>
			<verse number="26">Bafika kumhlaba wamaGadara, okhangelene nelaseGalili.</verse>
			<verse number="27">Akuba ephumile emhlabeni, wahlangatyezwa ngumntu othile ophuma esixekweni, obeneendimoni ixesha elide, enganxibanga ngubo imbi, engahlali endlwini, emane esemangcwabeni.</verse>
			<verse number="28">Ithe ke yakumbona uYesu, yakhala kunene, yawa phambi kwakhe, yathi ngezwi elikhulu, Yini na enam nawe, Yesu, Nyana kaThixo Osenyangweni? Ndiyakukhunga, ungandithuthumbisi.</verse>
			<verse number="29">(Kuba wayewuthethele umoya ongcolileyo ukuba uphume emntwini; kuba futhi wawumbamba, ekhonkxiwe ngamakhamandela namakhamandela, waye wawaqhawula amakhamandela, wakhutshelwa entlango nguMtyholi.)</verse>
			<verse number="30">uYesu wambuza esithi, Ungubani na igama lakho? Uthe ke yena, NdinguMkhosi; ngokuba bekungene kuye iidemon ezininzi.</verse>
			<verse number="31">Wayembongoza ukuba angazithetheli ziye kungena enzonzobileni.</verse>
			<verse number="32">Bekukho ke apho ugxuba lweehagu ezininzi, lusidla entabeni; zaye zimbongoza, ukuba azivumele ziye kungena kuzo. Wabavumela ke.</verse>
			<verse number="33">Ziphumile ke iidemon emtwini lowo, zangena ezihagwini; lwaza ugxuba olo lwaphaphatheka, lwehla eweni, lwela edikeni, lwarhaxwa.</verse>
			<verse number="34">Bakukubona ke okuhlileyo abo babezalusa, basaba, baya babika ekhaya nasemaphandleni.</verse>
			<verse number="35">Baphuma ke abantu, baya kukubona okuhlileyo; beza kuYesu, bamfumana ehleli umntu lowo, beziphume kuye iidemon, ambathisiwe, enengqondo ephilileyo, engasezinyaweni zikaYesu; baza boyika.</verse>
			<verse number="36">Baza nabo babeyibonile le nto bababikela ukuba utheni na ukuphiliswa obephethwe ziidemon.</verse>
			<verse number="37">Yamcela yonke inkitha yommandla wabaseGadara, ukuba emke kubo; kuba babebanjwe kukoyika okukhulu. Wenyuka ke waya emkhombeni, wabuya wabuya.</verse>
			<verse number="38">Ke kaloku indoda leyo, zaye ziphume kuyo iidemon, yayimkhunga ukuba ibe naye.</verse>
			<verse number="39">Buyela endlwini yakho, ubacacisele oko zingako izinto uThixo akwenzele zona. Wemka, wavakalisa kuwo wonke umzi oko zingako izinto uYesu ayenzele zona.</verse>
			<verse number="40">Ekubuyeni kwakhe uYesu, iindimbane zamamkela ngovuyo; kuba bonke babemlindile.</verse>
			<verse number="41">Kwabonakala kusiza indoda egama linguYayiro, yaye yona ingumphathi wendlu yesikhungu, yawa ezinyaweni zikaYesu, yambongoza ukuba aye kungena endlwini yayo.</verse>
			<verse number="42">Kuba yabe inentombi, iyizala inye, eminyaka ngathi ilishumi linamibini izelwe, yaye yona iqhawuka. Ke kaloku, akubon' ukuba uyahamba abantu bamxina.</verse>
			<verse number="43">Kwaye umfazi owayenethombo legazi iminyaka elishumi elinamibini, eyayichithe yonke impilo yakhe kumagqirha, ebengenako ukuphiliswa bani,</verse>
			<verse number="44">yeza ngasemva, yachukumisa umqukumbelo wengubo yakhe, lee qoko kwangoko ithombo legazi lakhe.</verse>
			<verse number="45">Wathi uYesu, Ngubani na lo undichukumisileyo? Bakhanyela bonke, wathi uPetros nabo babenaye, Mongameli, isihlwele sikuxinile, sikuxinile, utsho na ukuthi, Ngubani na lo undichukumisileyo?</verse>
			<verse number="46">Uthe ke uYesu, Ukho ondichukumisileyo; kuba mna ndiyawazi amandla aphumileyo kum.</verse>
			<verse number="47">Ithe ke intokazi leyo, yakubona ukuba ayifihlakele, yeza igubha, yawa phambi kwakhe, yaxela emehlweni abo bonke abantu, ukuba bekungasizathu sini na ebimchukumisile, nokuphiliswa kwayo kwangoko.</verse>
			<verse number="48">Uthe ke yena kuyo, Yomelela, ntombi yam, ukholo lwakho lukusindisile; hamba ngoxolo.</verse>
			<verse number="49">Kwathi, esathetha, kufika othile, evela kwamphathi wendlu yesikhungu, esithi kuye, Ibhubhile intombi yakho; musani ukumkhathaza uMfundisi.</verse>
			<verse number="50">Evile ke uYesu, wamphendula wathi, Musa ukoyika; kholwa kuphela; wophiliswa.</verse>
			<verse number="51">Engenile ke endlwini, akavumelanga mntu ukuba angene naye, kwaba kuphela nguPetros, noYakobi, noYohane, noyise wentombi, nonina.</verse>
			<verse number="52">Baye ke bonke balila, beyimbambazelela. Wathi ke yena, Musani ukulila; Akafile, ulele.</verse>
			<verse number="53">Basuka bamwa ngeentsini, besazi ukuba ifile.</verse>
			<verse number="54">Uthe ke yena, wabakhuphela phandle bonke, wayibamba ngesandla, wabiza esithi, Ntombi, vuka.</verse>
			<verse number="55">Wabuya umoya wayo, yesuka yema kwangoko;</verse>
			<verse number="56">Bakhwankqiswa ke abazali bayo; wabayala ukuba bangayixeleli bani le nto yenzekileyo.</verse>
		</chapter>
		<chapter number="9">
			<verse number="1">Ke kaloku, ebabizele ndawonye abafundi bakhe abalishumi elinababini, wabanika amandla negunya kuzo zonke iidemon, nokuphilisa izifo.</verse>
			<verse number="2">Wabathuma ukuba babuvakalise ubukumkani bukaThixo, bayiphilise imilwelwe.</verse>
			<verse number="3">Wathi kubo, Ningaphathi nto yandlela, namisimelelo, nangxowa yamphako, nasonka, namali; ningabi nangubo zangaphantsi ngambini;</verse>
			<verse number="4">Nendlu enithe nangena kuyo, hlalani khona, nimke khona.</verse>
			<verse number="5">Abo sukuba benganamkeli, yithini nakuphuma kuloo mzi, niluvuthulule nothuli ezinyaweni zenu, kube bubungqina oko kubo.</verse>
			<verse number="6">Bephumile ke, bayihambahamba imizi, bezishumayela iindaba ezilungileyo, bephilisa ezindaweni zonke.</verse>
			<verse number="7">Ke kaloku uHerode, umphathi wesahlulo sesiné selizwe, waziva zonke izinto ezenziwayo nguye;</verse>
			<verse number="8">kuthiwe ke ngabanye, Kubonakale uEliya; kuthiwe ngabanye, Kubuye kwavuka umprofeti wakuwo amanyange.</verse>
			<verse number="9">Wathi uHerode, uYohane mna ndamnqamla intloko; lo ke ngubani na, ndiva kuthethwa izinto ezinje ngaye? Wayefuna ke ukumbona.</verse>
			<verse number="10">Bebuyile abapostile, bamcacisela ukuba zinkulu kwezinto ababezenzile. Wabathabatha ke, wemka waya nabo ngasese kwindawo eyintlango yomzi ekuthiwa yiBhetesayida.</verse>
			<verse number="11">Sithe ke isihlwele, yakukwazi oko, samlandela; waza wabamkela, wathetha kubo ngobukumkani bukaThixo, wabaphilisa ababeswele ukuphila.</verse>
			<verse number="12">Ke kaloku, kwakubon' ukuba selithambekile ke ilanga, beza abalishumi elinababini, bathi kuye, Zindulule izihlwele, ukuze ziye emizini nasemaphandleni, zilale, zifumane ukudla; ngokuba sisentlango apha indawo.</verse>
			<verse number="13">Uthe ke yena kubo, Bapheni nina batye. Bathi ke bona, Asisenanto ingeyiyo izonka ezihlanu neentlanzi ezimbini; ngaphandle kokuba siye kubathengela inyama aba bantu bonke.</verse>
			<verse number="14">Kuba amadoda ngathi ayemawaka mahlanu. Wathi ke kubafundi bakhe, Bangqengqise babe ngamaqela ngamashumi ngamahlanu, babe ngamahlanu.</verse>
			<verse number="15">Benjenjalo, babangqengqisa bonke.</verse>
			<verse number="16">Ezithabathile ke izonka zozihlanu neentlanzi zombini, wakhangela ezulwini, wazisikelela, waqhekeza; wamana enika abafundi, ukuba babeke ezihlweleni.</verse>
			<verse number="17">Batya bahlutha bonke, kwaza kwasuswa okuseleyo kubo izitya zamaqhekeza zalishumi elinazibini.</verse>
			<verse number="18">Ke kaloku kwathi, ekubeni ethandaza eyedwa, bantontelana kuye abafundi, wabuza kubo, esithi, Izihlwele ezi zithi ndingubani na?</verse>
			<verse number="19">Baphendula ke bona bathi, UnguYohane umbhaptizi; abanye ke bathi, NguEliya; abanye ke bathi, kubuye kwavuka umprofeti wakuwo amanyange.</verse>
			<verse number="20">Athi kubo, Ke nina nithi ndingubani na? Waphendula ke uPetros wathi, NguKristu kaThixo.</verse>
			<verse number="21">Wabayala kalukhuni, ebathethela ngelithi, le nto mabangayithethi nakubani;</verse>
			<verse number="22">esithi, uNyana woMntu umelwe kukuba eve ubunzima obukhulu, alahlwe ngawo amadoda amakhulu nababingeleli abakhulu nababhali, abulawe, athi ngomhla wesithathu avuke.</verse>
			<verse number="23">Wayesithi ke kubo bonke, Ukuba ubani uthanda ukundilandela, makazincame, awuthwale umnqamlezo wakhe imihla ngemihla, andilandele ke.</verse>
			<verse number="24">Kuba othe wathanda ukuwusindisa umphefumlo wakhe, wolahlekelwa nguwo; ke othe wawulahla umphefumlo wakhe ngenxa yam, wowusindisa lowo.</verse>
			<verse number="25">Kumnceda ntoni na umntu ukuthi azuze ihlabathi liphela, abe ke ezilahlile, mhlawumbi ezonakalisile?</verse>
			<verse number="26">Kuba othe waneentloni ngam, nangawo amazwi am, uNyana woMntu woba neentloni ngaye lowo, xa athe weza esebuqaqawulini bakhe, nobukaYise, nobezithunywa ezingcwele.</verse>
			<verse number="27">Ndithi ke kuni, Inene, kukho abathile kwabemiyo apha, abangayi kukha beve kufa bona, bade babubone ubukumkani bukaThixo.</verse>
			<verse number="28">Ke kaloku kuthe, emveni kwezi zinto, malunga neentsuku ezisibhozo, wathabatha uPetros noYohane noYakobi; wenyuka wava entabeni, esiya kuthandaza.</verse>
			<verse number="29">Kwathi, ekuthandazeni kwakhe, ubuso bakhe babonakala bububumbi, nengubo yakhe yamhlophe yabengezela.</verse>
			<verse number="30">Kwabonakala amadoda amabini ethetha naye, angooMoses noEliya,</verse>
			<verse number="31">ababebonakala besebuqaqawulini; babethetha ngophumo lwakhe, abeza kulufeza eYerusalem.</verse>
			<verse number="32">Ke kaloku uPetros, nabo babenaye, babesindwa bubuthongo; baza ke bakuthi balulu, babubona ubuqaqawuli bakhe, naloo madoda mabini abemi naye.</verse>
			<verse number="33">Ekwahlukaneni kwawo kuye, wathi uPetros kuye uYesu, Mongameli, kuhle ukuba sibe lapha, omnye ube ngowakho, omnye ube ngokaMoses, omnye ube ngokaEliya, engayazi into ayithethayo.</verse>
			<verse number="34">Kuthe ke esathetha kwabakho ilifu, labenzela ithinzi. Boyika ke ekungeneni kwabo efini apho.</verse>
			<verse number="35">Kwabakho nezwi liphuma efini, lisithi, Lo nguNyana wam oyintanda; mveni yena.</verse>
			<verse number="36">Lakuba libekho izwi elo, wafunyanwa uYesu eyedwa. Bagcina ke bona, ababikela mntu ngaloo mihla kwizinto ababezibonile.</verse>
			<verse number="37">Kwathi ngengomso, bakubon' ukuba bayehla entabeni, wahlangatyezwa sisihlwele esikhulu.</verse>
			<verse number="38">Kwabonakala kuvela indoda esihlweleni apho, yankqangaza isithi, Mfundisi, ndiyakukhunga, mbone unyana wam;</verse>
			<verse number="39">Uyabona, ubanjwe ngumoya, akhale ngesiquphe; isuke imkrazule, alenze amagwebu, kube nzima ukuba emke kuye.</verse>
			<verse number="40">Ndabakhunga ke abafundi bakho ukuba bawukhuphe; ababa nako.</verse>
			<verse number="41">Waphendula uYesu wathi, Sizukulwanandini singakholwayo, sigwenxa, koda kube nini na ndikuni, ndininyamezele? Mzise apha unyana wakho.</verse>
			<verse number="42">Akubon' ukuba useza ke, isuke idemon yamntlala, yambetha, wathi xhwenene kunene. Wawukhalimela uYesu umoya ongcolileyo, waphila umntwana, wambuyisela kuyise.</verse>
			<verse number="43">Bakhwankqiswa ke bonke bubungangamela bukaThixo. Bakubon' ukuba bamangalisiwe bonke zizinto zonke awazenzayo uYesu, wathi kubafundi bakhe.</verse>
			<verse number="44">Wabekeleni nina iindlebe la mazwi; kuba uNyana woMntu uza kunikelwa ezandleni zabantu.</verse>
			<verse number="45">Kodwa bona babengaliqondi eli, lizwi; laye lifihliwe kubo, ukuze bangaliboni. Babesoyika nokumbuza ngelo lizwi.</verse>
			<verse number="46">Kwabakho ke ukubuzana phakathi kwabo, kokuthi, nguwuphi na kubo omkhulu;</verse>
			<verse number="47">Ekubonile ke uYesu ukucamanga kwentliziyo yabo, uthabathe umntwanana, wammisa ngakuye.</verse>
			<verse number="48">Wathi kubo, Othe wamamkela lo mntwanana egameni lam, wamkela mna; nothe wamkela mna, wamkela owandithumayo; kuba lowo umncinane phakathi kwenu nonke, ngoyena mkhulu.</verse>
			<verse number="49">Uphendule ke uYohane wathi, Mfundisi, sabona umntu ekhupha iidemon egameni lakho; samalela ke, ngokuba engasilandeli thina.</verse>
			<verse number="50">uYesu wathi kuye: “Musani ukumalela, kuba ongachasiyo ungecala lethu.</verse>
			<verse number="51">Ke kaloku kwathi, lakufika ixesha lokunyuselwa kwakhe phezulu, wazimisela ngokuqinileyo ukuya eYerusalem.</verse>
			<verse number="52">Wathuma abathunywa phambi kobuso bakhe; baya ke, bangena kwidolophana yamaSamariya, ukuba bamlungiselele.</verse>
			<verse number="53">Akamamkela, ngokuba ubuso bakhe bebubheke eYerusalem.</verse>
			<verse number="54">Bekubonile ke oko abafundi bakhe, ooYakobi noYohane bathe, Nkosi, uyafuna na ukuba sitsho, kuhle umlilo ezulwini, ubatshise kuphele, njengoko noEliya wenjenjalo?</verse>
			<verse number="55">Wathi guququ, wabakhalimela, wathi, Anazi ukuba ningabomoya onjani na;</verse>
			<verse number="56">kuba uNyana woMntu engaze kutshabalalisa miphefumlo yabantu, uze kusindisa. Baza baya mzaneni wumbi;</verse>
			<verse number="57">Ke kaloku kwathi, bakubon' ukuba bayahamba ngendlela, wathi othile kuye, Ndiya kukulandela, apho uthe waya khona, Nkosi.</verse>
			<verse number="58">Wathi uYesu kuye, Iimpungutye zinemingxuma, neentaka zezulu zineendlwana; yena uNyana woMntu akanayo nendawo angalalisa kuyo intloko.</verse>
			<verse number="59">Wathi ke kuwumbi, Ndilandele. Uthe ke yena, Nkosi, ndivumele ndiye kungcwaba ubawo kuqala.</verse>
			<verse number="60">Wathi uYesu kuye, Bayeke abafileyo, bangcwabe abafileyo babo; ke wena hamba uye kushumayela ubukumkani bukaThixo.</verse>
			<verse number="61">Wathi ke nomnye, Ndiya kukulandela, Nkosi; kodwa ndivumele ndiye kuqala, ndiye kubulisa abo basendlwini yam.</verse>
			<verse number="62">Uthe ke uYesu kuye, Akukho namnye usibekileyo isandla sakhe epuluweni, abe emana ekhangela kokusemva, ubulungeleyo ubukumkani bukaThixo.</verse>
		</chapter>
		<chapter number="10">
			<verse number="1">Ke kaloku, emveni kwezi zinto, iNkosi yabalula yamisela abanye kanjalo abamashumi asixhenxe, yabathuma ngababini ngababini phambi kobuso bayo, kuyo yonke imizi neendawo ebiza kuya kuzo yona.</verse>
			<verse number="2">Yayisithi ngoko kubo, Ukuvuna okunene kuninzi, kodwa bona abasebenzi bambalwa; khungani ngoko eNkosini yokuvuna, ikhuphe abasebenzi, baye ekuvuneni kwayo.</verse>
			<verse number="3">Hambani; niyabona, mna ndinithuma njengeemvana phakathi kweengcuka.</verse>
			<verse number="4">Musani ukuphatha ngxowa yamali, nangxowa yamphako, nazimbadada, yaye ningabulisi mntu endleleni.</verse>
			<verse number="5">Endlwini enisukuba ningene kuyo, yithini kuqala, Uxolo malube kule ndlu.</verse>
			<verse number="6">Ukuba angaba ulapho owoxolo, uxolo lwenu lohlala phezu kwakhe; ukuba ke akunjalo, lobuyela kwakuni.</verse>
			<verse number="7">Hlalani ke kuloo ndlu, nisidla nisela izinto abanazo; kuba umsebenzi uwufanele umvuzo wakhe. Musani ukuphuma niye kwindlu ngendlu.</verse>
			<verse number="8">Emzini ke enisukuba ningena kuwo, banamkele, yidlani izinto abazibeka phambi kwenu;</verse>
			<verse number="9">Niyiphilise imilwelwe ekhona, nithi kubo, Busondele kuni ubukumkani bukaThixo.</verse>
			<verse number="10">Emzini ke enithe nangena kuwo, baza àbanamkeli, phumani niye ezitratweni zawo, nithi,</verse>
			<verse number="11">Kwanothuli lomzi wenu oluncamileyo, siyaluvuthululela kuni; noko ke kwazini oko, ukuba busondele kuni ubukumkani bukaThixo.</verse>
			<verse number="12">Ke ndithi kuni, Koba nokunyamezeleka okweSodom ngaloo mini, kunokwaloo mzi.</verse>
			<verse number="13">Yeha, wena Korazin! Yeha, wena Bhetesayida! Ngokuba imisebenzi yamandla eyenzeke kuni, ukuba yayenzeke eTire naseTsidon, ingeyaguqukayo kwakudala loo mizi, ihleli ngeengubo ezirhwexayo naseluthuthwini.</verse>
			<verse number="14">Kodwa koba nokunyamezeleka okweTire nokweTsidon ngomgwebo kunani.</verse>
			<verse number="15">Nawe Kapernahum, uphakanyiselweyo ezulwini, uya kuphoswa phantsi kwelabafileyo.</verse>
			<verse number="16">Lowo univayo uva mna; Lowo unigibayo, ugiba mna; lowo ke ugiba mna, ugiba owandithumayo.</verse>
			<verse number="17">Babuya ke abamashumi asixhenxe bevuya, besithi, Nkosi, needemon ezi zisithobele egameni lakho.</verse>
			<verse number="18">Uthe ke kubo, Bendimbona uSathana njengombane esiwa ezulwini.</verse>
			<verse number="19">Niyabona, ndininika igunya lokunyathela phezu kweenyoka noonomadudwane, naphezu kwawo onke amandla alo utshaba; kanjalo akukho nto ingakhe inenzakalise.</verse>
			<verse number="20">Noko ke maningakuvuyeli oku, kokuba oomoya benithobele; yithini kanye ke kugcobani; ngokuba amagama enu ebhaliwe emazulwini.</verse>
			<verse number="21">Ngelo lixa wagcoba uYesu ngomoya, wathi, Ndiyabulela kuwe, Bawo, Nkosi yezulu nomhlaba; ngokuba ezi zinto uzifihlile kwizilumko nakwiingqondi, wazityhilela iintsana; ngokuba kwakholeka phambi kwakho ukuba kube njalo.</verse>
			<verse number="22">Zonke izinto zinikelwe kum nguBawo; kanjalo akukho waziyo ukuba ungubani na uNyana, nguYise yedwa; nokuba ungubani na uYise, nguNyana yedwa, nalowo asukuba uNyana ethanda ukumtyhilela.</verse>
			<verse number="23">Wathi guququ kubafundi bakhe, wathi ngasese, Anethamsanqa wona amehlo abona izinto enizibonayo.</verse>
			<verse number="24">Kuba ndithi kuni, Baninzi abaprofeti nookumkani ababethande ukubona izinto enizibonayo abazibona; nokuva izinto enizivayo, anaziva.</verse>
			<verse number="25">Kwabonakala kusuka umqondisi-mthetho othile, emlinga nokumlinga, esithi, Mfundisi, ndenze ntoni na ukuze ndibudle ilifa ubomi obungunaphakade?</verse>
			<verse number="26">Uthe ke yena kuye, Emthethweni kubhalwe ntoni na? Ufunda njani?</verse>
			<verse number="27">Waphendula ke wathi, Uze uyithande iNkosi uThixo wakho ngentliziyo yakho iphela, nangomphefumlo wakho uphela, nangamandla akho ephela, nangengqondo yakho iphela, nommelwane wakho njengoko uzithanda ngako.</verse>
			<verse number="28">Uthe ke kuye, Uphendule walungisa; yenza oko, wobudla ubomi.</verse>
			<verse number="29">Ke yena, ethanda ukuzigwebela, wathi kuYesu, Ngubani na ongummelwane wam?</verse>
			<verse number="30">Uphendule ke uYesu, wathi, Umntu othile wayesihla evela eYerusalem, esiya eYeriko. Wagaxeleka ezihangeni, ezamhluba iingubo, zamngxwelerha, zemka, zimshiya engathi uza kufa.</verse>
			<verse number="31">Ke kaloku kwathi, kwehla mbingeleli uthile ngaloo ndlela, wathi akumbona wacezela phaya.</verse>
			<verse number="32">Kwangokunjalo ke nomLevi, akufika kuloo ndawo, weza wambona, wacezela phaya.</verse>
			<verse number="33">Uthe ke umSamariya othile, eseluhambeni lwakhe, wafika kuye;</verse>
			<verse number="34">Waya kuye, wawabopha amanxeba akhe, egalela ioli newayini, wamkhwelisa eqegwini lakhe, wamsa endlwini yabahambi, wamonga.</verse>
			<verse number="35">Akumka ngengomso, warhola iidenariyo zambini wanika umninindlu, wathi kuye, Uze umonge; nento othe wadleka kuyo, ndokubuyekeza ekubuyeni kwam.</verse>
			<verse number="36">Nguwuphi na kwabo bathathu ngoko, othi wena, waba ngummelwane walowo wagaxeleka ezihangeni?</verse>
			<verse number="37">Uthe ke yena, Ngulowo wamenzela inceba. Wathi ngoko uYesu kuyo, Hamba uye kwenjenjalo nawe.</verse>
			<verse number="38">Ke kaloku kwathi, ekuhambeni kwabo, yena wangena mzini uthile, yathi ke intokazi ethile egama linguMarta, yamamkela ngobubele endlwini yayo.</verse>
			<verse number="39">Yaye ke inodade wabo ogama linguMariya, owathi yena wahlala ngasezinyaweni zikaYesu, waliphulaphula ilizwi lakhe.</verse>
			<verse number="40">uMarta ke yena wakruthakrutheka kukulungiselela okuninzi. Wema ke kufuphi wathi, Nkosi, akukhathali na, kukuba umsakwethu andiyekele ndilungiselele ndedwa? Yitsho kuye ukuba andincede.</verse>
			<verse number="41">Waphendula ke uYesu wathi kuye, Marta, Marta, uzixhalabise ngezinto ezininzi;</verse>
			<verse number="42">Inye yona into efunekayo; uMariya ke unyule eso sabelo silungileyo, singayi kususwa kuye.</verse>
		</chapter>
		<chapter number="11">
			<verse number="1">Kwathi, esendaweni ethile ethandaza, akupheza, wathi omnye umfundi wakhe kuye, Nkosi, sifundise ukuthandaza, kwanjengoko uYohane wabafundisayo abafundi bakhe.</verse>
			<verse number="2">Wathi kubo, Xa sukuba nithandaza, yithini, Bawo wethu osemazulwini, malingcwaliswe igama lakho. Mabufike ubukumkani bakho. Makwenzeke ukuthanda kwakho nasemhlabeni, njengokuba kusenziwa emazulwini.</verse>
			<verse number="3">Siphe imihla ngemihla isonka sethu semihla ngemihla.</verse>
			<verse number="4">Sixolele izono zethu; kuba nathi sibaxolela bonke abanamatyala kuthi. Ungasingenisi ekuhendweni; usihlangule ebubini.</verse>
			<verse number="5">Wathi kubo, Nguwuphi na kuni ongathi, enomhlobo, aze aye kuye phakathi kobusuku, athi kuye, Sihlobo, ndiboleke izonka zibe zithathu;</verse>
			<verse number="6">kuba ke umhlobo wam uphambukele kum eseluhambeni, ndaye ndingenanto ke ndingayibeka phambi kwakhe?</verse>
			<verse number="7">Aphendule lowo wangaphakathi athi, Musa ukundikhathaza; seluvaliwe ucango, nabantwana bam basesililini nam; andinako ukuvuka ndikunike.</verse>
			<verse number="8">Ndithi kuni, Nokuba akayi kuvuka amnike, ngakuba engumhlobo wakhe, noko ngenxa yozingiso lwakhe olungenantloni wovuka, amnike inani alisweleyo.</verse>
			<verse number="9">Nam ndithi kuni, Celani, nophiwa; funani, nofumana; nkqonkqozani, novulelwa.</verse>
			<verse number="10">Kuba wonke umntu ocelayo, uyazuza; nalowo ufunayo, uyafumana; nalowo unkqonkqozayo uya kuvulelwa.</verse>
			<verse number="11">Nguwuphi na ke uyise kuni oya kuthi, unyana akucela isonka, amnike ilitye; Athi, ukuba uthe wacela intlanzi, amnike inyoka esikhundleni sentlanzi?</verse>
			<verse number="12">Athi, ukuba uthe wacela iqanda, amnike unomadudwane?</verse>
			<verse number="13">Ukuba ke ngoko nina, nikhohlakele nje, niyakwazi ukubapha abantwana benu izipho ezilungileyo, wobeka phi na ke yena uYihlo osemazulwini ukugqithisela ukubapha uMoya oyiNgcwele abo bamcelayo?</verse>
			<verse number="14">Wayekhupha idemon, yaye ke isisidenge. Kwathi, yakuphuma idemon, sathetha isisidenge; bamangaliswa abantu.</verse>
			<verse number="15">Kodwa abathile kubo bathi, Uzikhupha iidemon ngoBhelezebhule, umphathi weedemon.</verse>
			<verse number="16">Baye ke bemlinga, befuna kuye umqondiso ophuma ezulwini.</verse>
			<verse number="17">Ke kaloku yena, ezazi iingcamango zabo, wathi kubo, Bonke ubukumkani obahlulelene bodwa buyaphanza; nendlu eyahlulelene nendlu, iyawa.</verse>
			<verse number="18">Ukuba ke noSathana wahlulelene yedwa, bothini na ukuma ubukumkani bakhe? Ngokuba nithi, ndizikhupha iidemon ngoBhelezebhule.</verse>
			<verse number="19">Ukuba mna ndizikhupha iidemon ngoBhelezebhule, bazikhupha ngabani na onyana benu? ngenxa yoko baya kuba ngabagwebi benu bona.</verse>
			<verse number="20">Ke ukuba ndizikhupha iidemon ngomnwe kaThixo, ngoko bunifikele kanti ubukumkani bukaThixo.</verse>
			<verse number="21">Xa igorha lixhobile, lilinda ibhotwe lalo, impahla yalo iseluxolweni;</verse>
			<verse number="22">Xa lithe lafika igorha elinamandla kunalo, laloyisa, lolihlutha zonke izikrweqe zalo ebelikholose ngazo, liwabe amaxhoba alo.</verse>
			<verse number="23">Lowo ungengakum, uchasene nam; nalowo ungandibuthisiyo, uyachithachitha.</verse>
			<verse number="24">Xa umoya ongcolileyo uthe waphuma emntwini, ucanda ezindaweni ezingenamanzi, ufuna ukuphumla; uze wakuba ungakufumani, usuke uthi, Ndiya kubuyela kwasendlwini yam endaphuma kuyo.</verse>
			<verse number="25">Uthi wakufika, uyifumane itshayelwe, ivathisiwe.</verse>
			<verse number="26">Wandule ukuya kuthabatha abanye oomoya abasixhenxe abakhohlakeleyo kunawo, bangene ke bahlale khona; bangene ke bahlale khona; lize ikamva laloo mntu libe libi kunesiqaleko sakhe.</verse>
			<verse number="27">Ke kaloku kwathi, ekuzithetheni kwakhe ezi zinto, intokazi ethile yaliphakamisa izwi layo esihlweleni apho, yathi kuye, Sinoyolo isizalo esakubambayo, namabele owawanyayo.</verse>
			<verse number="28">Uthe ke yena, Yithi kanye, Banoyolo abo balivayo ilizwi likaThixo baligcine.</verse>
			<verse number="29">Ke kaloku, zakubon' ukuba ziqukene iindimbane, waqala ukuthi, Esi sizukulwana singendawo, singxamele umqondiso; kwaye asiyi kunikwa mqondiso, ingenguwo umqondiso kaYona umprofeti.</verse>
			<verse number="30">Kuba, njengokuba uYona waba ngumqondiso kwabaseNineve, uya kuba kwanjalo uNyana woMntu kwesi sizukulwana.</verse>
			<verse number="31">Ukumkanikazi waseZantsi uya kusuka eme ngomgwebo namadoda esi sizukulwana, awagwebe; ngokuba wavela eziphelweni zomhlaba, esiza kuva ubulumko bukaSolomon; ukanti ke omkhulu kunoSolomon nanku apha.</verse>
			<verse number="32">Amadoda aseNineve aya kusuka eme ngomgwebo nesi sizukulwana, asigwebe; ngokuba aguquka wona ngomemezo lukaYona; ukanti ke omkhulu kunoYona nanku apha.</verse>
			<verse number="33">Akukho ke uthi, esibanekile isibane, asibeke endaweni efihlakeleyo, nokuba kuphantsi kwesitya; usibeka esiphathweni saso, ukuze abo bangenayo bakubone ukukhanya.</verse>
			<verse number="34">Isibane somzimba liliso. Xa sukuba iliso lakho lingenakumbi, umzimba wakho uphela uyakhanyiseleka; kodwa xa sukuba iliso lakho lingendawo, umzimba wakho uba bubumnyama.</verse>
			<verse number="35">Ngoko xunela ekuthini ukukhanya okukuwe kungabi bubumnyama.</verse>
			<verse number="36">Ukuba ngoko umzimba wakho uphela ukhanyiselekile, ungenandawo imnyama, uya kukhanyiseleka uphela, njengaxenikweni sithe isibane sakukhanyisela ngokudangazela kwaso.</verse>
			<verse number="37">Ke kaloku, akuba ethethile, umFarisi othile wayemcela ukuba aye komulela kuye. Ungenile ke wahlala phantsi.</verse>
			<verse number="38">Uthe ke akubona oku, umFarisi wamangaliswa kukuba engathanga kuqala ahlambe, phambi kokuba adle.</verse>
			<verse number="39">Yathi ke iNkosi kuye, Kungokunje, nina baFarisi nihlambulula umphandle wendebe nesitya; kodwa umbilini wakho uzele kukuphanga nokungendawo.</verse>
			<verse number="40">Ziyatha, lo wawenza ingaphandle akawenzanga na owangaphakathi?</verse>
			<verse number="41">Kodwa ke yenzani amalizo ngokwezinto eninazo; niyabona, zonke izinto zihlambulukile kuni.</verse>
			<verse number="42">Yeha nina, baFarisi! Ngokuba ninikela izishumi zetyeleba nezenxina nezemifuno yonke, nize nidlule kuwo umgwebo nokuthanda uThixo; ezi benimelwe kukuthi nizenze, nithi neziya ningazishiyi.</verse>
			<verse number="43">Yeha nina, baFarisi! Kuba nithanda izihlalo eziphambili ezindlwini zesikhungu, nemibuliso ezindaweni zembutho.</verse>
			<verse number="44">Yeha nina, babhali nabaFarisi, bahanahanisindini! ngokuba ninjengamangcwaba angabonakaliyo, abahambá phezu kwawo bengawazi.</verse>
			<verse number="45">Waphendula ke omnye wabaqondisi-mthetho, wathi kuye, Mfundisi, uzithethile nje ezo zinto, usiphatha kakubi nathi.</verse>
			<verse number="46">Uthe ke yena, Yeha, nani baqondisi-mthetho! Kuba abantu nibathwalisa imithwalo enzima, nibe ke nina ngokwenu ningayichukumisi imithwalo leyo nangamnye umnwe wenu.</verse>
			<verse number="47">Yeha nina! Ngokuba niyawakha amangcwaba abaprofeti, babe ke ooyihlo bebabulele.</verse>
			<verse number="48">Inene niyangqina ukuba niyayivumela imisebenzi yooyihlo; kuba bona bababulala okunene, nibe ke nina niwakha amangcwaba abo.</verse>
			<verse number="49">Ngenxa yoko nobulumko bukaThixo bathi, Ndiya kubathumela abaprofeti nabapostile, bathi inxenye kubo bayibulale, bayitshutshise;</verse>
			<verse number="50">ukuze kubizwe kwesi sizukulwana igazi labo bonke abaprofeti elaphalazwayo, kwasekusekweni kwehlabathi;</verse>
			<verse number="51">Ukususela kwigazi lika-Abheli ukuya kutsho kwigazi likaZakariya, owatshabalala phakathi kwesibingelelo nendlu kaThixo. Inene ndithi kuni, liya kubizwa kwesi sizukulwana.</verse>
			<verse number="52">Yeha nina, baqondisi-mthetho! ngokuba nisithabathile isitshixo sokwazi; anangena ngokwenu, naba ke nabangenayo nabalela.</verse>
			<verse number="53">Ke kaloku, akuba ezithethile ezi zinto kubo, ababhali nabaFarisi baqala ukumvuselela kakhulu, nokumcaphukisa ukuba athethe izinto ezininzi,</verse>
			<verse number="54">bemlalele, befuna ukunqakula into ephuma emlonyeni wakhe, ukuze bammangalele.</verse>
		</chapter>
		<chapter number="12">
			<verse number="1">Kuthe ngoko, akubon' ukuba ahlanganisene ndawonye amawaka-waka abantu, ngokokude banyathelane, waqala ukuthi kubafundi bakhe, Phambi kwako konke, lilumkeleni igwele labaFarisi, eliluhanahaniso.</verse>
			<verse number="2">Akukho nto ke igqunyiweyo, engasayi kutyhilwa; nefihlakeleyo, ayiyi kwaziwa.</verse>
			<verse number="3">Ngoko ke konke enikuthethe emnyameni, kuya kuviwa emhlotsheni; nokuthethe endlebeni emagumbini, kumenyezwe phezu kwezindlu.</verse>
			<verse number="4">Ndithi ke kuni, zihlobo zam, Musani ukuboyika abo babulala umzimba, baze emva koko bangabi nanto yimbi bangayenzayo.</verse>
			<verse number="5">Ndiya kunibonisa ke enomoyika; yoyikani lowo uthi emva kokubulala, abe negunya lokuphosa esihogweni. Ewe, ndithi kuni, Yoyikani yena lowo.</verse>
			<verse number="6">Abathengiswa ngeepeni ezimbini na oongqatyana abahlanu? Ukanti akukho namnye kubo olityelweyo emehlweni kaThixo?</verse>
			<verse number="7">Kwaneenwele ezi zentloko yenu zibaliwe zonke. Musani ukoyika ngoko; nibagqithile oongqatyana abaninzi nina.</verse>
			<verse number="8">Ndithi ke kuni, Wonke umntu othe wandivuma phambi kwabantu, kwanoNyana woMntu uya kumvuma phambi kwezithunywa zikaThixo.</verse>
			<verse number="9">Ondikhanyeleyo ke emehlweni abantu, wokhanyelwa emehlweni ezithunywa zikaThixo.</verse>
			<verse number="10">Nothe wathetha ilizwi elichasene noNyana woMntu uya kuxolelwa; kodwa lowo unyelise uMoya oyiNgcwele, akasayi kuxolelwa.</verse>
			<verse number="11">Xa sukuba ke benizisa ezindlwini zesikhungu, nakwirhuluneli, nakwabanegunya, ize ningaxhaleli ukuba ningaziphendulela ngokunjani na, nangantoni na, nokuba ningathethani na.</verse>
			<verse number="12">uMoya oyiNgcwele uya kunifundisa kwangelo lixa izinto enimelwe kukuthi nithethe zona.</verse>
			<verse number="13">Ke kaloku uthe ubani kuye endimbaneni, Mfundisi, yitsho kumzalwana wam, ahlulelane nam ilifa.</verse>
			<verse number="14">Uthe ke yena kuye, Mntundini, ndimiswe ngubani na ukuba ndibe ngumahluli nomabi phakathi kwenu?</verse>
			<verse number="15">Wathi kubo, Lumkani, nizilinde ngasekubaweni; ngokuba ubomi bomntu abumi ngabuninzi bempahla yakhe.</verse>
			<verse number="16">Wathetha ke umzekeliso kubo, esithi, Umhlaba womntu othile osisityebi wachuma kakhulu;</verse>
			<verse number="17">wayecamanga phakathi kwakhe, esithi, Ndiya kuthini na; ngokuba andinandawo ndiya kuzihlanganisela kuyo iziqhamo zam?</verse>
			<verse number="18">Wathi, Nantsi into endiya kuyenza; ndiya kubawisa phantsi oovimba bam, ndakhe abangaphezulu kwabo; ndizihlanganisele khona zonke iziqhamo zam, nempahla yam;</verse>
			<verse number="19">ndithi kuwo umphefumlo wam, Mphefumlo, unezinto ezininzi ezilungileyo, ezibekelwe iminyaka emininzi; phumla, udle, sela, yiba nemihlali.</verse>
			<verse number="20">Uthe ke uThixo kuye, Msweli-kuqonda, ngobu busuku umphefumlo wakho uya kubizwa kuwe; ziya kuba zezikabani na ke ezo zinto uzilungisileyo?</verse>
			<verse number="21">Unjalo lowo uziqwebela ubutyebi, engenabutyebi kuThixo.</verse>
			<verse number="22">Wathi ke kubo abafundi bakhe, Ngenxa yoko ndithi kuni, Musani ukubuxhalela ubomi benu, ngokuthi ningadla ntoni na; kwanomzimba, ngokuthi ningambatha ntoni na.</verse>
			<verse number="23">Ubomi bukhulu kunokudla, nomzimba kunento yokwambatha.</verse>
			<verse number="24">Qwalaselani amahlungulu la, ngokuba akahlwayeli, akavuni; kuwo akukho qonga navimba; nina nibeke phi na ke, ukuzigqitha iintaka?</verse>
			<verse number="25">Nguwuphi na ke kuni onokuthi ngokuxhala ongeze ebukhulwini bakhe ikubhite ibe nye?</verse>
			<verse number="26">Ukuba ngoko aninako ukwenza neyona nto incinane, yini na ukuba nizixhalele ezinye?</verse>
			<verse number="27">Qondani ngeenyibiba, ukuhluma kwazo; azibulaleki, azisonti nokusonta; ke ndithi kuni, uSolomon kubo bonke ubunewunewu bakhe, wayengavathiswanga nanjenganye kuzo ezi.</verse>
			<verse number="28">Ukuba ke ingca, leyo isendle, ethi namhla ibekho, ize ngomso iphoswe eziko, wenjenjalo uThixo ukuyambesa; wobeka phi na ke kuni, bantundini balukholo luncinane?</verse>
			<verse number="29">Nize ningafuni ukuba ningadla ntoni na, nisele ntoni na;</verse>
			<verse number="30">ngokuba zonke ezo nto zingxanyelwe ziintlanga zehlabathi; uYihlo ke uyazi ukuba niziswele ezo zinto.</verse>
			<verse number="31">Funani ke ubukumkani bukaThixo; zaye zonke ezo zinto ziya kongezelelwa kuni.</verse>
			<verse number="32">Musani ukoyika, mhlambi mncinane; ngokuba kukholekile kuYihlo ukuninika ubukumkani.</verse>
			<verse number="33">Thengisani ngeempahla zenu, niphe amalizo; zilungiseleni iingxowa ezingagugiyo, ubutyebi obungapheliyo emazulwini, apho kungasondeliyo sela, kungonakalisi nanundu;</verse>
			<verse number="34">kuba apho bukhona ubutyebi benu, yoba lapho nentliziyo yenu.</verse>
			<verse number="35">Mazibhinqiwe izinqe zenu, nezibane zenu zivutha;</verse>
			<verse number="36">nani nibe njengabantu abayilindileyo inkosi yabo, xeshikweni iya kubuya emsithweni; ukuze, yakufika inkqonkqoze, bayivulele kwaoko.</verse>
			<verse number="37">Banoyolo abo bakhonzi, eyothi yakufika inkosi, ibafumane belindile. Inene ndithi kuni, iya kubhinqa, ibangqengqise bona, ize isondele ibalungiselele.</verse>
			<verse number="38">Nokuba ithe yeza ngowesibini umlindo wobusuku, nokuba ithe yeza ngowesithathu umlindo, yafika kunjalo, banoyolo abo bakhonzi.</verse>
			<verse number="39">Kwazini ke oku, ukuba umninindlu ebesazi ukuba isela liza ngaliphi na ilixa, ange elindile, akayiyekela indlu yakhe igqojozwe.</verse>
			<verse number="40">Nani ngoko yibani nilungile, ngokuba uNyana woMntu uza ngelixa eningalikhumbuleliyo.</verse>
			<verse number="41">Waza wathi uPetros kuye, Nkosi, lo mzekeliso uwuthetha kuthi, uwuthetha kubo bonke, kusini na?</verse>
			<verse number="42">Ithe ke iNkosi, Ngubani na ke elo gosa lithembekileyo, liqondileyo, eyothi inkosi ilimise phezu kwabendlu yayo, ukuze libanike umamkelo wabo wokudla ngexesha elifanelekileyo?</verse>
			<verse number="43">Unoyolo loo mkhonzi, iya kuthi yakufika inkosi yakhe imfumane esenjenjalo.</verse>
			<verse number="44">Inene ndithi kuni, iya kummisa phezu kwayo yonke impahla yayo.</verse>
			<verse number="45">Ukuba ke loo mkhonzi uthe entliziyweni yakhe, Inkosi yam iyalibala ukuza; aqale ukubabetha abakhonzi nabakhonzazana, adle, asele, anxile;</verse>
			<verse number="46">Iya kufika inkosi yaloo mkhonzi ngemini angayilindeleyo, nangelixa angalaziyo, imxabele kubini, immisele isabelo sakhe kwabangakholwayo.</verse>
			<verse number="47">Yena ke loo mkhonzi, ubekwazi ukuthanda kwenkosi yakhe, akalungisa, akenza ngokuthanda kwayo, uya kutyatyulwa ngemivumbo emininzi.</verse>
			<verse number="48">Ke yena obengazi, wenza ke okufanele imivumbo, uya kutyatyulwa ibe mbalwa. Kubo bonke abanikwe okukhulu, kuya kufunwa okukhulu kubo; nakulowo kubekwe okukhulu kuye, kuya kubizwa okungaphezulu.</verse>
			<verse number="49">Ndize kuphosa umlilo ehlabathini; Ndiya kuthini na, ukuba sele uphethiwe?</verse>
			<verse number="50">Kukho ke lubhaptizo ndifanele ukubhaptizwa ngalo; Asikuko nokuba ndicinezelekile lude lufezeke!</verse>
			<verse number="51">Niba ndize kungenisa uxolo na ehlabathini? Ndithi kuni, Hayi; ndisuke ndaweni-nye;</verse>
			<verse number="52">Kuba kuya kuthi, kuthabathela kwalapha, kubekho abahlanu ndlwini-nye bebambene, abathathu bebambene nababini, nababini bebambene nabathathu.</verse>
			<verse number="53">Kuya kubambana uyise nonyana, unyana noyise; unina nentombi, intombi nonina; uninazala nomolokazana wakhe, umolokazana noninazala;</verse>
			<verse number="54">Wayesithi ke nakuzo izihlwele, Xa nithe nalibona ilifu liphuma entshonalanga, nithi kwaoko, Kuza isiphango; kwaye kunjalo.</verse>
			<verse number="55">Naxa sukuba nibona umoya wasezantsi uvuthuza, nithi, Kuya kubakho ulophu; kwaba njalo.</verse>
			<verse number="56">Bahanahanisindini, niyakwazi ukubucalula ubuso bezulu nomhlaba; Yini na ke ukuba ningalicaluli nje eli xesha?</verse>
			<verse number="57">Yini na ke ukuba nina ngokwenu ningakwahluli okububulungisa?</verse>
			<verse number="58">Xa uya nommangaleli wakho kumantyi, nisendleleni, yithi nisendleleni, qiniseka ukuba uzihlangule kuye; hleze akurholele emgwebini, aze umgwebi akunikele epoliseni, aze igosa likuphose entolongweni.</verse>
			<verse number="59">Ndithi kuwe, Akusayi kukha uphume khona apho, ude uhlawule nemalanana yokugqibela.</verse>
		</chapter>
		<chapter number="13">
			<verse number="1">Ke kaloku kwaye kukho abathile ngelo xesha, ababembikela amaGalili, agazi uPilato waliphithikeza namadini awo.</verse>
			<verse number="2">Waphendula uYesu wathi kubo, Niba na loo maGalili ebengaboni ngaphezu kwawo onke amaGalili, ngokuba eve ubunzima obunjalo?</verse>
			<verse number="3">Ndithi kuni, Hayi; nothi, xa sukuba ningaguquki, nitshabalale kwangokunjalo nonke.</verse>
			<verse number="4">Hi, bona abo balishumi elinesibhozo, bawelwa yinqaba eseSilowa, yababulala; niba na babenetyala ngaphezu kwabo bonke abantu abemiyo eYerusalem?</verse>
			<verse number="5">Ndithi kuni, Hayi; nothi, xa sukuba ningaguquki, nitshabalale kwangokunjalo nonke.</verse>
			<verse number="6">Wathetha ke nalo mzekeliso; Ubani wayenomkhiwane, utyelwe esidiliyeni sakhe; weza efuna isiqhamo kuwo, akafumana nto.</verse>
			<verse number="7">Wathi ke kumsebenzi-sidiliya, Uyabona, ndiminyaka mithathu ndiza ndifuna isiqhamo kulo mkhiwane, ndingafumani nto; wugawule; yini na ukuba uwuqobe umhlaba?</verse>
			<verse number="8">Aphendule ke yena wathi kuye, Nkosi, wuyeke nangalo mnyaka, ndide khendimbe ndiwurhaqe, ndigalele umgquba.</verse>
			<verse number="9">Ukuba ke uthe wavelisa isiqhamo, wowuyeka; ke ukuba akubanga njalo, wobuya uwugawule.</verse>
			<verse number="10">NgoMhla wokuPhumla wayefundisa kwenye yezindlu zesikhungu.</verse>
			<verse number="11">Kwabonakala kukho ntokazi ibinomoya Wobulwelwe iminyaka elishumi elinesibhozo; yaye igobile, ingenako kanye ukuziphakamisa.</verse>
			<verse number="12">Eyibonile ke uYesu, wayibiza wathi kuyo, Ntokazindini, khululeka ebulwelweni bakho.</verse>
			<verse number="13">Wayibeka ke izandla; yoluka kwangoko, yazukisa uThixo.</verse>
			<verse number="14">Waphendula umphathi wendlu yesikhungu, ecaphuka, ngokuba uYesu waphilisa ngesabatha, wathi ebantwini, Mithandathu imihla ekufanele kusetyenzwa ngayo; yizani ke ngoko niphiliswe, kungabi ngesabatha usuku.</verse>
			<verse number="15">Yamphendula ke ngoko iNkosi, yathi, Mhanahanisindini, akathi na elowo kuni ayikhulule ngesabatha inkomo yakhe, nokuba liesile lakhe, emkhumbini wesitali, alirhole aye kuyiseza?</verse>
			<verse number="16">Lo ke, eyintombi ka-Abraham nje, ayibophileyo uSathana, khangela, le minyaka ilishumi elinesibhozo, ubengamele ukukhululwa na kulo mabophe ngomhla wesabatha?</verse>
			<verse number="17">Akuba ezithethile ezi zinto, badaniswa bonke abachasene naye; zathi zonke izihlwele zavuya ngazo zonke izinto ezizukileyo ezenziwa nguye.</verse>
			<verse number="18">Wayesithi ke, Bufana nantoni na ubukumkani bukaThixo? ndiya kulifanisa nantoni na?</verse>
			<verse number="19">Bunjengokhozo lwemostade, awaluthabathayo umntu, waluphosa emyezweni wakhe; yahluma, yaba ngumthi omkhulu; zathi iintaka zezulu zahlala emasebeni awo.</verse>
			<verse number="20">Wabuya wathi, Ndiya kubufanisa nantoni na ubukumkani bukaThixo?</verse>
			<verse number="21">Bufana negwele, awalithabathayo umfazi, walifihla ezilinganisweni zozithathu zomgubo, wada wabiliswa uphela.</verse>
			<verse number="22">Waye ecanda kwimizi ngemizi, nemizana ngemizana, efundisa, esinga eYerusalem.</verse>
			<verse number="23">Uthi ke omnye kuye, Nkosi, bambalwa na abasindiswayo? Wathi kubo.</verse>
			<verse number="24">Uthe ke yena kubo, Zamani ukungena ngesango elimxinwa; ngokuba ndithi kuni, baninzi abaya kufuna ukungena, bakhohlwe.</verse>
			<verse number="25">Xa athe wavuka umninindlu, waluvala ucango, naza naqala ukuma ngaphandle, nankqonkqoza elucangweni, nisithi, Nkosi, Nkosi, sivulele; Aphendule athi kuni, Andinazi apho nivela khona;</verse>
			<verse number="26">Noqala nithi, Sadla, sasela, phambi kwakho, wafundisa nasezitratweni zethu.</verse>
			<verse number="27">Athi, Ndithi kuni, andinazi apho nivela khona; mkani kum, nina nonke basebenzi bobutshinga.</verse>
			<verse number="28">Khona apho kuya kubakho ukulila nokutshixiza kwamazinyo, xa nithe nabona uAbraham, noIsake, noYakobi, nabo bonke abaprofeti, ebukumkanini bukaThixo; nibe ke nina nikhutshelwe phandle.</verse>
			<verse number="29">Baya kuza bevela empumalanga nasentshonalanga, nasentla, nasezantsi, bangqengqe ebukumkanini bukaThixo.</verse>
			<verse number="30">Yabonani, bakho abokugqibela abaya kuba ngabokuqala; bakho nabokuqala abaya kuba ngabokugqibela.</verse>
			<verse number="31">Kwangaloo mini kweza abaFarisi abathile, besithi kuye, Phuma umke apha, ngokuba uHerode ufuna ukukubulala.</verse>
			<verse number="32">Wathi kubo, Yiyani nithi kuloo mpungutye, Uyabona, ndikhupha iidemon, ndifinyeze iimpiliso, namhla nangomso; ndithi ngowesithathu umhla ndifeze.</verse>
			<verse number="33">Kodwa ndimelwe kukuthi ndihambe namhlanje nangomso nangolandelayo, ngokuba akangekhe umprofeti atshabalale ngaphandle kweYerusalem.</verse>
			<verse number="34">Yerusalem, Yerusalem, ebabulalayo abaprofeti, ibagibisele ngamatye abo bathunywe kuyo! kufuthi kangakanani na ndithande ukubahlanganisela ndawonye abantwana bakho, ngohlobo esithi isikhukukazi siwabuthele ndawonye amathole aso ngaphantsi kwamaphiko, anavuma!</verse>
			<verse number="35">Yabonani, indlu yenu ishiywa nani ize. Inene, ndithi kuni, Aniyi kuba sandibona, kude kube lixesha eniya kuthi, Makabongwe lowo uzayo egameni leNkosi.</verse>
		</chapter>
		<chapter number="14">
			<verse number="1">Kwathi, akuba engene ngesabatha endlwini yomnye wakubaphathi babaFarisi, ukuba adle isonka, bahlala bemlalele bona.</verse>
			<verse number="2">Kwabonakala kukho phambi kwakhe mntu uthile unegalimoya.</verse>
			<verse number="3">Waza uYesu wathetha kubachazi-mthetho nabaFarasi, esithi: “Ngaba kuvumelekile na ukuphilisa ngesabatha?</verse>
			<verse number="4">Bathi cwaka ke bona. Wamthabatha, wamphilisa, wamndulula;</verse>
			<verse number="5">Wabaphendula esithi, Ngubani na kuni othi, eneesile, nokuba yinkomo, yeyele emhadini, aze angayirholi kwaoko ngomhla wesabatha?</verse>
			<verse number="6">Ababa nako ukumphendula kwezo zinto.</verse>
			<verse number="7">Ke kaloku wathetha umzekeliso kwababemenyiwe, akugqala ukunyula kwabo izilili zobukhulu; esithi kubo.</verse>
			<verse number="8">Xa uthe wamenyelwa emsithweni ngubani, musa ukungqengqa esililini sobukhulu; hleze obekekileyo kunawe abe ubemenyiwe nguye;</verse>
			<verse number="9">eze lowo ukumemileyo, athi kuwe, Khwelela lo mntu; uze uqale ukuthabatha indawo esekugqibeleni udanile.</verse>
			<verse number="10">Xa uthe wamenywa, hamba uye uhlale kweyona ndawo iphantsi, ukuze, xa athe weza lowo ukumemileyo, athi kuwe, Sihlobo, nyukela ngasentla; wandule ke ukuba nozuko emehlweni abo bahleli ndawonye nawe.</verse>
			<verse number="11">Ngokuba wonke umntu oziphakamisayo, uya kuthotywa; nozithobayo uya kuphakanyiswa.</verse>
			<verse number="12">Wayesithi ke nakulowo ummemileyo, Xa sukuba usenza isidlo sasemini, nokuba sesangokuhlwa, musa ukubiza izihlobo zakho, nabazalwana bakho, nemizalwane yakho, nabamelwane abazizityebi; hleze nabo babuye bakumeme, ize ibe yimbuyekezo kuwe.</verse>
			<verse number="13">Yithi xa sukuba usenza isidlo, umeme amahlwempu, izilima, iziqhwala, iimfama;</verse>
			<verse number="14">Woba nentsikelelo; ngokuba àbanako ukubuyekeza kuwe; kuba uya kubuyekezwa wena eluvukweni lwamalungisa.</verse>
			<verse number="15">Ke kaloku, akuziva ezo zinto omnye kwabo babehleli naye, wathi kuye, Unoyolo oya kudla isonka ebukumkanini bukaThixo.</verse>
			<verse number="16">Uthe ke yena kuye, Umntu othile wenza isidlo esikhulu, wamema abaninzi.</verse>
			<verse number="17">Wasusa umkhonzi wakhe ngelixa lesidlo, ukuba aye kuthi kwabamenyiweyo, Yizani; ngokuba zonke izinto sezilungile.</verse>
			<verse number="18">Baqala bonke ngakunye ukuzilanduleka. Wathi owokuqala kuye, Ndithenge intsimi, kufuneka ukuba ndiye kuyibona; ndiyakucela, mandibe ngowabalandulelwayo.</verse>
			<verse number="19">Wathi omnye, Ndithenge iinkomo zeedyokhwe ezintlanu, ndiya kuziva; ndiyakucela mandibe ngowabalandulelwayo.</verse>
			<verse number="20">Wathi omnye, Ndizeke umfazi, ngenxa yoko andinakuza.</verse>
			<verse number="21">Efikile loo mkhonzi, wayibikela ke inkosi yakhe ezo ndawo. Waqumba ke umninindlu, wathi kumkhonzi wakhe, Phuma kamsinya uye ezitratweni nakwizitrato zomzi, ungenise apha amahlwempu, nezilima, neziqhwala, neemfama.</verse>
			<verse number="22">Wathi umkhonzi, Nkosi, kwenzeke njengoko ubuyalele, ukanti kusekho indawo.</verse>
			<verse number="23">Yathi inkosi kumkhonzi, Phuma uye ezindleleni nasezintangweni, ubanyanzele bangene, ukuze indlu yam izale.</verse>
			<verse number="24">Kuba ndithi kuni, akukho nanye kuloo madoda abemenyiwe, eya kusiva isidlo sam.</verse>
			<verse number="25">Kwaye kuhamba naye izihlwele ezikhulu; wajika, wathi kuzo.</verse>
			<verse number="26">Ukuba ubani uza kum, angamthiyi uyise, nonina, nomfazi, nabantwana, nabazalwana, nodade, ewe, nobakhe ubomi, akanakuba ngumfundi wam.</verse>
			<verse number="27">Nosukuba engawuthwali umnqamlezo wakhe, andilandele, akanakuba ngumfundi wam.</verse>
			<verse number="28">Kuba nguwuphi na kuni othi, ethanda ukwakha inqaba, angakhe ahlale phantsi kuqala, abale indleko, ukuba unazo na izinto zokuyigqiba?</verse>
			<verse number="29">Hleze, akubon' ukuba usibekile isiseko, angabi nakugqiba, bathi bonke ababonayo baqale ukuhlekisa ngaye;</verse>
			<verse number="30">besithi, Lo mntu waqala ukwakha, wakhohlwa ukugqiba.</verse>
			<verse number="31">Kananjalo nguwuphi na ukumkani othi, esiya kuhlangana nomnye ukumkani emfazweni, angakhe ahlale phantsi kuqala, acinge ukuba unako na, enashumi-nye lamawaka, ukuhlangabeza omzelayo enamashumi amabini amawaka?</verse>
			<verse number="32">Ukuba ke akanako, uthi esekude, athume isigidimi, acele iindawo zoxolo.</verse>
			<verse number="33">Ngokukwanjalo ngoko, wonke umntu kuni ongazishiyiyo zonke iimpahla zakhe, akanakuba ngumfundi wam.</verse>
			<verse number="34">Ityiwa ilungile, kodwa ukuba ithe ayaba nasongo, yothiwani na ukuvakaliswa?</verse>
			<verse number="35">Awuwulungele nomhlaba, awuwulungele nomgquba; kodwa abantu bayawukhupha. Lowo uneendlebe zokuva makeve.</verse>
		</chapter>
		<chapter number="15">
			<verse number="1">Ke kaloku, babesondela kuye bonke ababuthi berhafu naboni, ukuba bamve.</verse>
			<verse number="2">Baye bekrokra abaFarisi nababhali, besithi, Lo wamkela aboni, adle nabo.</verse>
			<verse number="3">Wathetha lo mzekeliso kubo, esithi,</verse>
			<verse number="4">Nguwuphi na umntu kuni othi, enekhulu lezimvu, ize kulahleke enye kuzo, angazishiyi ezingamashumi asithoba anesithoba entlango, asinge kuleyo ilahlekileyo, ade ayifumane?</verse>
			<verse number="5">Athi ke akuyifumana, ayibeke emagxeni akhe, evuya.</verse>
			<verse number="6">Athi akufika ekhaya, ababizele ndawonye abahlobo nabamelwane, esithi kubo, Vuyisanani nam; ngokuba ndiyifumene imvu yam ebilahlekile.</verse>
			<verse number="7">Ndithi kuni, ngokukwanjalo kuya kubakho uvuyo emazulwini ngomoni eba mnye oguqukayo, kunamashumi asithoba anesithoba amalungisa, angaswele nguquko.</verse>
			<verse number="8">Kanti nguwuphi na umfazi eneedrarhima zilishumi, ongethi, ukuba ithe yalahleka enye idrarhima, alumeke isibane, ayitshayele indlu, afune enyamekile, ade ayifumane?</verse>
			<verse number="9">Athi akuyifumana, ababizele ndawonye abahlobo nabamelwane, esithi, Vuyisanani nam; kuba ndiyifumene intwana ebindilahlekile.</verse>
			<verse number="10">Ngokukwanjalo ndithi kuni, kubakho uvuyo emehlweni ezithunywa zikaThixo ngomoni eba mnye oguqukayo.</verse>
			<verse number="11">Uthe ke, Umntu othile ube enoonyana ababini.</verse>
			<verse number="12">Wathi omnci wabo kuyise, Bawo, ndinike isahlulo sempahla esilunge nam. Wababela ke ukudla kwakhe.</verse>
			<verse number="13">Kuthe kungekabi ntsuku zininzi, wahlanganisa into yonke unyana omnci, wesuka kwelakowabo, waya ezweni elikude;</verse>
			<verse number="14">Akubon' ukuba udle konke, kwabakho indlala enzima kwelo zwe; waqala ukuswela.</verse>
			<verse number="15">Waya wanamathela komnye kubemi belo zwe; wathi yena wamthumela emihlabeni yakhe, ukuba aye kwalusa iihagu.</verse>
			<verse number="16">Ubenqwenela ke ukusizalisa isisu sakhe ngeengxam ezabe zidliwa ziihagu; bekungekho mntu umphayo.</verse>
			<verse number="17">Ke kaloku, akuba nokuziqonda, wathi, Kanene bangakanani na abaqeshwa bakabawo abadikwa zizonka, kanti ke mna ndiphela yindlala.</verse>
			<verse number="18">Ndiya kusuka ndiye kubawo, ndithi kuye, Bawo, ndonile kuwo amazulu, nasemehlweni akho.</verse>
			<verse number="19">Andisafanele kubizwa ngonyana wakho; ndénze ndibe njengomnye kubaqeshwa bakho.</verse>
			<verse number="20">Wesuka ke waya kuyise. Ke kaloku, akubon' ukuba usekude lee, uyise wambona, wasikwa yimfesane, wagidima, wawa entanyeni yakhe, wamanga.</verse>
			<verse number="21">Uthe ke unyana kuye, Bawo, ndonile kuwo amazulu, nasemehlweni akho; andisafanele kubizwa ngokuba ndingunyana wakho.</verse>
			<verse number="22">Uthe ke uyise kubakhonzi bakhe, Rholani ingubo ende, eyona intle, nimambathise; afake umsesane esandleni sakhe, neembadada ezinyaweni zakhe.</verse>
			<verse number="23">Nizise ithole, eliya lityetyisiweyo, nilixhele; sidle, sibe nemihlali;</verse>
			<verse number="24">Ngokuba lo nyana wam ubefile, wabuya waphila; ubelahlekile, wafunyanwa. Baqala ke ukuba nemihlali.</verse>
			<verse number="25">Ke kaloku unyana wakhe omkhulu ebesentsimini. Wathi xa esondela endlwini, weva iingoma nokungqungqa.</verse>
			<verse number="26">Wabizela kuye omnye kubakhonzi, wambuza ukuba zingaba ziyini na ezi zinto.</verse>
			<verse number="27">Uthe ke yena kuye, Umninawa wakho ufikile; uyihlo ke uxhele ithole, eliya lityetyisiweyo; ngokuba ebuye wamzuza ephilile.</verse>
			<verse number="28">Waqumba akavuma ukungena. Waphuma uyise, wambongoza.</verse>
			<verse number="29">Waphendula ke yena wathi kuyise, Uyabona, le minyaka ingakanana ndiyakukhonza, andikhange ndigqithe mthetho wakho;</verse>
			<verse number="30">kodwa xenikweni afikileyo lo nyana wakho, wayidlayo wayigqiba impilo yakho namahenyukazi, umxhelele ithole eliya lityetyisiweyo.</verse>
			<verse number="31">Uthe ke yena kuye, Mntwana wam, wena uhleli unam, nazo zonke izinto zam zezakho.</verse>
			<verse number="32">Kufanelekile ukuba senze imihlali, sivuye; ngokuba umninawa wakho lo ubefile, wabuya waphila; ubelahlekile, wafunyanwa.</verse>
		</chapter>
		<chapter number="16">
			<verse number="1">Ke kaloku, wayesithi nakubafundi bakhe, Kwaye kukho umntu othile osisityebi, obenegosa; laza lona lamangalelwa kuye, lokuba uyichithe impahla yakhe.</verse>
			<verse number="2">Elibizile ke, wathi kulo, Yintoni na le ndiyivayo ngawe? Khawenze ingxelo yobugosa bakho; kuba akusayi kuba saba ligosa.</verse>
			<verse number="3">Lathi ke igosa ngaphakathi kwalo, Ndiya kuthini na? Ngokuba inkosi yam iyabuhlutha ubugosa kum; ukungqiba ndineentloni.</verse>
			<verse number="4">O! ndiyayazi into endiya kuyenza, ukuze xa ndithe ndakhutshwa ebugoseni, bandamkele ezindlwini zabo.</verse>
			<verse number="5">Libabizele kulo ngabanye abanetyala enkosini yalo, lathi kowokuqala, Unatyala lingakanani na enkosini yam?</verse>
			<verse number="6">Uthe ke yena, Likhulu leekore zeoli. Wathi kuye, Thabatha incwadi yakho, uhlale phantsi kamsinya, ubhale amashumi amahlanu.</verse>
			<verse number="7">Aze athi komnye, Wena ke unatyala lingakanani na? Uthe ke yena, Likhulu leekore zengqolowa. Wathi kuye, Thabatha incwadi yakho, ubhale amashumi asibhozo.</verse>
			<verse number="8">Yaza inkosi leyo yalincoma igosa elingalungisiyo, ngokuba lenza ngokuqonda; ngokuba bona abeli phakade kwesabo isizukulwana banokuqonda, ngaphezu kwabo abokukhanya.</verse>
			<verse number="9">Nam ndithi kuni, Zenzeleni izihlobo ngobutyebi bokungalungisi; ukuze xa nithe naphelelwa, banamkele eminqubeni engunaphakade.</verse>
			<verse number="10">Othembekileyo kokona kuncinane, uthembekile nakokukhulu; nongalungisiyo kokuncinane, akalolungisa nakokukhulu.</verse>
			<verse number="11">Ukuba ngoko anibanga nakuthembeka ebutyebini bokungalungisi, ngubani na owonithemba kobo buyinyaniso?</verse>
			<verse number="12">Ukuba anibanga nakuthembeka koko komnye, ngubani na oya kuninika okukokwenu?</verse>
			<verse number="13">Akukho mkhonzi unako ukukhonza nkosi mbini; kuba eya kuyithiya le, athande leya; athi mhlawumbi abambelele kule, ayidele leya; Aninako ukukhonza uThixo nobutyebi.</verse>
			<verse number="14">Ke kaloku baye beziva ezo ndawo zonke nabo abaFarisi, amathanda-mali; baye bemsinekela ke.</verse>
			<verse number="15">Wathi kubo, Nina ningabazigwebelayo emehlweni abantu; kodwa uThixo uyazazi iintliziyo zenu; kuba oko kuphakanyisiweyo phakathi kwabantu, kulisikizi emehlweni kaThixo.</verse>
			<verse number="16">Umthetho nabaprofeti babekho kwada kwakuYohane; kuselokoko, ubukumkani bukaThixo buyashunyayelwa, bonke bayangena kubo ngokugonyamela.</verse>
			<verse number="17">Ke kulula ukuba lidlule izulu nomhlaba, kunokuba kuwe nalinye isuntswana lomthetho.</verse>
			<verse number="18">Othe wamala umfazi wakhe, wazeka omnye, uyakrexeza; nomntu wonke ozeka owaliweyo endodeni, uyakrexeza.</verse>
			<verse number="19">Ke bekukho umntu othile osisityebi, obevatha ezibomvu nezelinen ecikizekileyo, esenza imihlali yokuzuka kwakhe imihla yonke.</verse>
			<verse number="20">Kwaye kukho inqindi ethile egama linguLazaro, eyayibekwe esangweni lakhe, ezele zizilonda;</verse>
			<verse number="21">Linqwenela ukuhluthiswa ngeemvuthuluka eziwa etafileni yesityebi eso; zibe zisithi izinja, zize zikhothe izilonda zaso.</verse>
			<verse number="22">Lafa ke ihlwempu elo, lasiwa zizithunywa zezulu esifubeni sika-Abraham; safa ke nesityebi, sangcwatywa.</verse>
			<verse number="23">Esesihogweni, wawaphakamisa amehlo akhe, esezintuthukweni, wambona uAbraham ekude, noLazaro esesifubeni sakhe.</verse>
			<verse number="24">Samemeza sona sathi, Bawo, Abraham, ndenzele inceba, uthume uLazaro, ukuba athi nkxu incam yomnwe wakhe emanzini, aphozise ulwimi lwam; ngokuba ndiyathuthunjelwa kweli langatye.</verse>
			<verse number="25">Uthe ke uAbraham, Mntwana wam, khumbula ukuba wena wazifincelela ebomini bakho izinto zakho ezilungileyo, noLazaro ngokukwanjalo izinto ezimbi; ngoku ke yena uyathuthuzelwa, wena ke uyathuthunjelwa.</verse>
			<verse number="26">Ngaphezu koko ke, phakathi kwethu nani kuthiwe zinzi umsantsa omkhulu, ukuze aba bathanda ukuphumela, besuka apha besiya kuni, bangabi nako; kananjalo abanako ukuwela beze kuthi, abaphuma nalapho.</verse>
			<verse number="27">Sathi, Ndiyakucela ngoko, bawo, ukuba umthume endlwini kabawo;</verse>
			<verse number="28">Kuba ndinabazalwana abahlanu; ukuze abaqononondise, ukuze bangathi nabo beze kule ndawo yentuthumbo.</verse>
			<verse number="29">Athi uAbraham kuso, BanoMoses nabaprofeti; mabeve bona.</verse>
			<verse number="30">Sithe ke sona, Hayi, bawo Abraham; ukuba kuthe kwaya kubo ovela kwabafileyo, boguquka.</verse>
			<verse number="31">Uthe ke kuso, Ukuba uMoses nabaprofeti ababeva, abayi koyiseka, nokuba kuthe kwavuka bani kwabafileyo.</verse>
		</chapter>
		<chapter number="17">
			<verse number="1">Wathi ke kubo abafundi, Azinakuba zingezi izikhubekiso; yeha ke, loo mntu ziza ngaye!</verse>
			<verse number="2">Ngekumlungele kanye ukuba agangxwe ilitye lokusila entanyeni yakhe, wajulelwa elwandle, kunokuba akhubekise noko amnye kwaba bancinane.</verse>
			<verse number="3">Zilumkeleni; ukuba ke umzalwana wakho uthe wakona, mkhalimele; ukuba uthe waguquka, mxolele.</verse>
			<verse number="4">Nokuba uthe wakona kasixhenxe ngemini, waza wabuyela kuwe kasixhenxe ngemini, esithi, Ndiyaguquka, utsho uYehova; uze umxolele.</verse>
			<verse number="5">Bathi ke abapostile eNkosini, Songezelele elukholweni.</verse>
			<verse number="6">Ithe ke iNkosi, Ukuba beninokholo olunjengokhozo lwemostade, beningathi kulo mthombe, Ncothuka, utyaleke phakathi elwandle; yaye ifanele ikuthobele.</verse>
			<verse number="7">Nguwuphi na ke kuni othi, enomkhonzi elima, mhlawumbi esalusa, oya kuthi, akungena evela entsimini, athi kwaoko kuye, Yiza uhlale phantsi;</verse>
			<verse number="8">Ongayi kuthi kanye kuye, Lungisa into endiya kuyidla, uze ubhinqe, undilungiselele, ndide ndidle ndisele; wothi emva koko udle usele wena?</verse>
			<verse number="9">Anganombulelo kuloo mkhonzi yini na, ngokuba enze izinto azimiselweyo? Andijongi.</verse>
			<verse number="10">Ngokukwanjalo nani, xa nithe nazenza zonke izinto enazimiselwayo, yithini, Singabakhonzi abangancedi lutho;</verse>
			<verse number="11">Kwathi ekuhambeni kwakhe ukuya eYerusalem, wacanda phakathi kwelaseSamariya nelaseGalili.</verse>
			<verse number="12">Akuba engene mzini uthile, amhlangabeza amadoda alishumi aneqhenqa, amela mgama.</verse>
			<verse number="13">Wona aphakamisa ilizwi, esithi, Yesu, Nkosi, senzele inceba.</verse>
			<verse number="14">Ewabonile ke, wathi kuwo, Hambani niye kuzibonakalalisa kubabingeleli. Kwathi ke, ekuhambeni kwabo, bahlanjululwa.</verse>
			<verse number="15">Ithe ke enye kuwo, yakubona ukuba iphilisiwe, yabuya imzukisa uThixo ngezwi elikhulu.</verse>
			<verse number="16">Yawa ngobuso ezinyaweni zakhe, ibulela kuye; yaye yona ingumSamariya.</verse>
			<verse number="17">Uphendule ke uYesu wathi, Bebengahlanjululwanga balishumi na? Baphi na ke abalithoba?</verse>
			<verse number="18">Akufumanekanga na babuyileyo, besiza kuzukisa uThixo, ngulo wolunye uhlanga yedwa na?</verse>
			<verse number="19">Wathi kuyo, Vuka, uhambe; ukholo lwakho lukusindisile.</verse>
			<verse number="20">Ke kaloku, akubuzwa ngabaFarisi ukuba ubukumkani bukaThixo buya kufika nini na, wabaphendula wathi, Ubukumkani bukaThixo abufiki bunokulolongeka.</verse>
			<verse number="21">Kananjalo abasayi kuthi, Nanku apha! okanye, nankuya phaya! Kuba, yabonani, ubukumkani bukaThixo bungaphakathi kwenu.</verse>
			<verse number="22">Wathi ke kubo abafundi, Kuya kufika mihla, niya kunqwenela ngayo ukuwubona noko umnye umhla woNyana woMntu, ningawuboni;</verse>
			<verse number="23">baya kuthi ke kuni, Nanku apha; nokuba, yabonani; musani ukubalandela, ningawalandeli;</verse>
			<verse number="24">Kuba kwanjengokuba umbane ubaneka, uphuma kwelinye icala eliphantsi kwezulu, ukhanye usingise kwelinye eliphantsi kwezulu; uya kuba njalo uNyana woMntu ngomhla wakhe.</verse>
			<verse number="25">Kodwa kuqala umelwe kukuthi eve ubunzima obukhulu, alahlwe sesi sizukulwana.</verse>
			<verse number="26">Njengokuba kwaye kuhle ngemihla kaNowa, koba kwanjalo nangemihla yoNyana woMntu.</verse>
			<verse number="27">Babesidla, babesela, babezeka, babesendisa, kwada kwayimini awangena ngayo uNowa emkhombeni, wafika unogumbe, wabatshabalalisa bonke.</verse>
			<verse number="28">Kwaba kwanjalo nangemihla kaLothe; babesidla, babesela, babethenga, babethengisa, babetyala, babesakha;</verse>
			<verse number="29">Kodwa ngemini awaphuma ngayo uLote eSodom, kwana umlilo nesulfure ezulwini, batshatyalaliswa bonke.</verse>
			<verse number="30">Kuya kuba kwanjengoko ngemini atyhileka ngayo uNyana woMntu.</verse>
			<verse number="31">Ngaloo mini, oya kuba phezu kwendlu, zibe iimpahla zakhe zisendlwini, makangehli aye kuzithabatha; nosentsimini makangabuyeli emva.</verse>
			<verse number="32">Khumbulani umkaLote.</verse>
			<verse number="33">Othe wafuna ukuwusindisa umphefumlo wakhe, wolahlekelwa nguwo; yaye othe wawulahla umphefumlo wakhe, wowusindisa.</verse>
			<verse number="34">Ndithi kuni, Ngobo busuku ababini boba sililini sinye; omnye amkelwe, omnye ashiywe.</verse>
			<verse number="35">Abafazi ababini boba besila ndawonye; omnye amkelwe, omnye ashiywe.</verse>
			<verse number="36">Amadoda amabini aya kube esentsimini; omnye amkelwe, omnye ashiywe.</verse>
			<verse number="37">Baphendula ke bathi kuye, Phi na, Nkosi? Wathi ke kubo, Apho ukhoyo umzimba, aya kuhlanganisana khona amaxhalanga.</verse>
		</chapter>
		<chapter number="18">
			<verse number="1">Ke kaloku, wayethetha nomzekeliso kubo, wokuba bamelwe kukuhlala bethandaza, bangethi amandla;</verse>
			<verse number="2">Esithi, Kwaye kukho umgwebi emzini othile, ongamoyikiyo uThixo, ongamhloneleyo nomntu.</verse>
			<verse number="3">Kwaye kukho umhlolokazi othile kuloo mzi, yeza kuye isithi, Ndikhulule kummangaleli wam.</verse>
			<verse number="4">Kwaba mzuzu engavumi; kodwa kamva wathi ngaphakathi kwakhe, Nakuba ndingamoyiki uThixo, ndingamhlonele nomntu;</verse>
			<verse number="5">noko, ngenxa yokuba lo mhlolokazi endibulala, ndomlungisa, ndimkhulule, hleze ade eze andaphule.</verse>
			<verse number="6">Ithe ke iNkosi, Kuveni okuthethwa ngumgwebi ongalungisiyo.</verse>
			<verse number="7">Ke yena uThixo akayi kukha abalungise na abanyulwa bakhe, abakhala kuye imini nobusuku, noko azeka kade umsindo ngabo?</verse>
			<verse number="8">Ndithi kuni, Uya kubalungisa, abakhulule kamsinya. Kodwa ke akufika uNyana woMntu, wolufumana na ke ukholo ehlabathini apha?</verse>
			<verse number="9">Ke kaloku wathetha lo mzekeliso kwabathile, ababekholose ngokuthi ngaphakathi kwabo bangamalungisa, bebadela abanye.</verse>
			<verse number="10">Amadoda amabini enyuka aya etempileni, esiya kuthandaza; omnye engumFarisi, omnye engumbuthi werhafu.</verse>
			<verse number="11">UmFarisi, ezimise yedwa, wayethandaza esithi, Thixo, ndiyabulela kuwe, ukuba ndingenjengabanye abantu, abaphangi, abangemalungisa, abakrexezi; ndingenjengaye nalo mbuthi werhafu.</verse>
			<verse number="12">Ndizila ukudla kabini ngeveki, ndinikela izishumi zako konke endikuzuzayo.</verse>
			<verse number="13">Waye umbuthi werhafu emi kude, engathandi nokuphakamisela amehlo akhe ngasezulwini, wasuke wabetha esifubeni sakhe, esithi, Thixo, yiba netarhu kum, mna moni.</verse>
			<verse number="14">Ndithi kuni, Wehla lo waya endlwini yakhe, egwetyelwe yena kunalowa; ngokuba wonke umntu oziphakamisayo uva kuthotywa; nozithobayo uya kuphakanyiswa.</verse>
			<verse number="15">Kwaye ke bezisa kuye neentsana zabo, ukuze azichukumise; bebonile ke abafundi bakhe, babakhalimela.</verse>
			<verse number="16">Ke yena uYesu wazibizela kuye, wathi, Bavumeleni abantwana beze kum, ningabaleli; kuba ubukumkani bukaThixo bubobabo banjalo.</verse>
			<verse number="17">Inene, ndithi kuni, Othe akabamkela ubukumkani bukaThixo njengomntwana, akasayi kukha angene kubo.</verse>
			<verse number="18">Umphathi othile wambuza, esithi, Mfundisi ulungileyo, mandenze ntoni na, ukuze ndibudle ilifa ubomi obungunaphakade?</verse>
			<verse number="19">Uthe ke uYesu kuye, Yini na ukuba uthi ndilungile? Akukho ulungileyo, mnye kwaphela, nguThixo.</verse>
			<verse number="20">Uyayazi imithetho: musa ukukrexeza, musa ukubulala, musa ukuba, musa ukungqina ubuxoki, beka uyihlo nonyoko.</verse>
			<verse number="21">Uthe ke yena, Zonke ezo zinto ndazigcina kwasebuncinaneni bam.</verse>
			<verse number="22">Ekuvile ke oko uYesu, wathi kuye, Kusekho nto-nye uyisweleyo; zonke izinto onazo thengisa ngazo, wabele amahlwempu; woba nobutyebi ke emazulwini; uze ke undilandele.</verse>
			<verse number="23">Ezivile ke ezo ndawo, waba buhlungu kakhulu; kuba ube esisityebi kunene.</verse>
			<verse number="24">uYesu akumbona ebuhlungu kakhulu, wathi, Hayi, ukuba ngenkankulu ukuya kungena kwabo banobutyebi ebukumkanini bukaThixo!</verse>
			<verse number="25">Kuba kulula ukuba inkamela iphumele entunjeni yenaliti, kunokuba isityebi singene ebukumkanini bukaThixo.</verse>
			<verse number="26">Bathi ke abo bevayo, Ngubani na ke ongasindiswayo?</verse>
			<verse number="27">Uthe ke yena, Izinto ezingenakwenzeka kubantu, zinokwenzeka kuye uThixo.</verse>
			<verse number="28">Uthe ke uPetros, Uyabona, thina sishiye iinto zonke sakulandela.</verse>
			<verse number="29">Wathi kubo, Inene, ndithi kuni, Akukho namnye ushiye indlu, nokuba ngabazali, nokuba ngabazalwana, nokuba ngumfazi, nokuba ngabantwana, ngenxa yobukumkani bukaThixo;</verse>
			<verse number="30">ongasayi kwamkela izinto eziphindaphindiweyo ngalo eli xesha, aze ngelo lizayo iphakade amkele ubomi obungunaphakade.</verse>
			<verse number="31">Ke kaloku ubathabathile abalishumi elinababini, wathi kubo, Niyabona, siyenyuka, siya eYerusalem; zaye ziya kuphelela zonke izinto ezibhaliweyo ngabaprofeti, kuye uNyana woMntu.</verse>
			<verse number="32">Kuba uya kunikelwa kuzo iintlanga, kudlalwe ngaye, aphathwe kakubi, atshicelwe;</verse>
			<verse number="33">Baya kumtyakatya, bambulale, athi ngomhla wesithathu abuye avuke.</verse>
			<verse number="34">Bona abaqondanga nento kwezi zinto; laye neli lizwi lifihlakele kubo, babengazazi izinto ezithethwayo.</verse>
			<verse number="35">Kwathi ke ekusondeleni kwakhe eYeriko, kuhleli imfama ethile ngasendleleni, ingqiba.</verse>
			<verse number="36">Ithe yakuva kudlula isihlwele, yamana ibuza ukuba ingaba yintoni na le.</verse>
			<verse number="37">Bayixelela ke ukuba kudlula uYesu waseNazarete.</verse>
			<verse number="38">Yabhomboloza isithi, Yesu, nyana kaDavide, ndenzele inceba.</verse>
			<verse number="39">Baye abo babehamba ngaphambili beyikhalimela, ukuba ithi tu; kwaba kukhona ke yona ikhalayo ngakumbi, isithi, Nyana kaDavide, ndenzele inceba.</verse>
			<verse number="40">Wema ke uYesu, wathi mayiziswe kuye,</verse>
			<verse number="41">esithi, Ufuna ukuba ndikwenzele ntoni na? Ithe ke yona, Nkosi, ukuba ndibuye ndibone.</verse>
			<verse number="42">uYesu wathi kuyo, Buya ubone; ukholo lwakho lukusindisile.</verse>
			<verse number="43">Kwangoko yabuya yabona, yamlandela imzukisa uThixo; bathi bonke abantu, bakukubona oko, badumisa uThixo.</verse>
		</chapter>
		<chapter number="19">
			<verse number="1">Waye engene uYesu, ecanda eYeriko.</verse>
			<verse number="2">Kwakho ndoda ibizwa ngegama elinguZakeyu; yaye yona iyintloko yababuthi berhafu; yaye isisityebi yona.</verse>
			<verse number="3">Yayifuna ukumbona uYesu, ukuba ngubani na; ayaba nako ngenxa yendimbane, ngokuba enesiqu esincinane.</verse>
			<verse number="4">Wabaleka ke, wakhwela emthini womthombe ukuba ambone, kuba wayeza kudlula ngaloo ndlela.</verse>
			<verse number="5">Akufika kuloo ndawo, wakhangela phezulu uYesu, wayibona, wathi kuyo, Zakeyu, khawuleza uhle; kuba namhlanje ndimelwe kukuhlala endlwini yakho.</verse>
			<verse number="6">Wakhawuleza ke, wehla, wamamkela ngobubele, evuya.</verse>
			<verse number="7">Baye bonke, bakuyibona loo nto, bekrokra, besithi, Ungene waya kulala kwindoda engumoni.</verse>
			<verse number="8">Wema ke uZakeyu, wathi kuyo iNkosi; Uyabona, isiqingatha sempahla yam, Nkosi, ndisinika amahlwempu; ukuba ndidle into kabani na ngobuxoki, ndimbuyisela kane.</verse>
			<verse number="9">Uthe ke uYesu kuye, Namhlanje kufike usindiso kule ndlu, ngokokuba naye engunyana ka-Abraham.</verse>
			<verse number="10">Kuba uNyana woMntu weza kufuna nokusindisa oko kulahlekileyo.</verse>
			<verse number="11">Ke kaloku, bakubon' ukuba bayaziva ezi zinto, uqokele wathetha umzekeliso, ngenxa yokuba ebekufuphi eYerusalem, nangokuba babesiba ubukumkani bukaThixo buza kubonakala kwangoko.</verse>
			<verse number="12">Uthe ngoko, Umntu othile olinene wahambela ezweni elikude, eya kuzamkelela ubukumkani, aze abuye.</verse>
			<verse number="13">Ubabizile ke abakhonzi bakhe abalishumi, wabanika iimina zalishumi, wathi kubo, Rhwebani, ndide ndifike.</verse>
			<verse number="14">Ke abemi bomzi wakhe babemthiyile, bathumela izigidimi emva kwakhe, besithi, Asifuni ukuba lo abe ngukumkani phezu kwethu.</verse>
			<verse number="15">Kwathi akuba ebuyile, ebamkele ubukumkani, wathi, mababizelwe kuye abo bakhonzi wayebanike imali leyo, ukuze azi ukuba unantsi urhwebe ntoni na.</verse>
			<verse number="16">Weza ke owokuqala, esithi, Nkosi, imina yakho yenze iimina zalishumi.</verse>
			<verse number="17">Uthe kuye, Hee ke, mkhonzi ulungileyo; ngokuba waba nokuthembeka entweni encinanana, yiba negunya kwimizi elishumi.</verse>
			<verse number="18">Weza nowesibini, esithi, Nkosi, imina yakho yenze iimina zantlanu.</verse>
			<verse number="19">Wathi nakuye, Nawe yiba phezu kwezixeko ezihlanu.</verse>
			<verse number="20">Weza nomnye esithi, Nkosi, nantsi imina yakho endibe ndinayo, ndiyibeke eqhiyeni;</verse>
			<verse number="21">kuba ndibe ndikoyika wena, ngokuba ungumntu obungqabangqaba, uthabatha into ongayibekanga, uvune into ongayihlwayelanga.</verse>
			<verse number="22">Athi ke kuye, Ndiya kukugweba ngokuphuma emlonyeni wakho, mkhonzindini ungendawo; ubusazi nje ukuba mna ndingumntu obungqabangqaba, othabatha into angayibekanga, avune into angayihlwayelanga;</verse>
			<verse number="23">ibiyini na phofu, ukuba ungayibeki imali yam ebhankini, ndaza mna ekufikeni ndaba ndiyibize inenzala?</verse>
			<verse number="24">Wathi kwababemi khona, Mhlutheni imina leyo, niyinike lowo uneemina ezilishumi.</verse>
			<verse number="25">Bathi ke kuye, Nkosi, uneemina ezilishumi.</verse>
			<verse number="26">Kuba ndithi kuni, Wonke umntu onako uya kunikwa; ongenako, uya kuhluthwa kwanoko anako.</verse>
			<verse number="27">Ke zona ezo ntshaba zam zazingathandanga ukuba ndibe ngukumkani phezu kwazo, ziziseni apha, nizincinithe phambi kwam.</verse>
			<verse number="28">Waye, akuba ezithethile ezi zinto, ehamba ngaphambili, enyuka esiya eYerusalem.</verse>
			<verse number="29">Kwathi, akuba esondele eBhetefage naseBhetani, entabeni ekuthiwa yeyemiNquma, wesusa bababini kubafundi bakhe,</verse>
			<verse number="30">esithi, Hambani niye emzaneni lo ukhangelene nani; nothi, nakungena kuwo, nifumane iesile libotshelelwe, ekungazanga kuhlale namnye umntu phezu kwalo; likhululeni nilizise apha.</verse>
			<verse number="31">Nokuba ubani uyanibuza, esithi, Yini na ukuba nilikhulule? nothi kuye, Liyafuneka eNkosini.</verse>
			<verse number="32">Basuka ke baya abo babethunyiwe, bafumana kunjengoko abekutshilo kubo.</verse>
			<verse number="33">Ke kaloku, bakubon' ukuba bayalikhulula ithole, bathi abaninilo kubo, Nilikhululelani na ithole?</verse>
			<verse number="34">Bathi ke bona, Liyafuneka eNkosini.</verse>
			<verse number="35">Balizisa kuYesu, baphosa iingubo zabo phezu kwethole elo, bamkhwelisa uYesu.</verse>
			<verse number="36">Akubon' ukuba uyahamba ke, bamana bezandlala iingubo zabo endleleni.</verse>
			<verse number="37">Ke kaloku, akubon' ukuba selesondele ekuhleni kwayo iNtaba yemiNquma, yaqala yonke inkitha yabafundi yavuya, yadumisa uThixo ngezwi elikhulu, ngayo yonke imisebenzi yamandla abayibonayo;</verse>
			<verse number="38">besithi, Makabongwe lo Kumkani uzayo egameni leNkosi;</verse>
			<verse number="39">Bathi kuye abathile bakubaFarisi esihlweleni apho, Mfundisi, bakhalimele abafundi bakho.</verse>
			<verse number="40">Waphendula wathi kubo, Ndithi kuni, kuthe cwaka aba, kunkqangaze amatye la.</verse>
			<verse number="41">Akusondela, wawubona umzi, wawulilela,</verse>
			<verse number="42">esithi, Akwaba ubusazi nawe lo kwangayo yona le mini yakho, izinto ezizezoxolo lwakho! kungoku zifihliwe emehlweni akho.</verse>
			<verse number="43">Kuba uya kufikelwa yimihla, eziya kuthi iintshaba zakho zikubiyele ngothango, zikurhangqe, zikuxine ngeenxa zonke;</verse>
			<verse number="44">zikukhahlele phantsi wena, nabantwana bakho phakathi kwakho; zingashiyi litye phezu kwelitye kuwe; ngokuba ungalazanga ixesha lokuvelelwa kwakho.</verse>
			<verse number="45">Wayengena etempileni, waqala ukubakhupha abo babethengisa kuyo, nababethenga;</verse>
			<verse number="46">esithi kubo, Kubhaliwe kwathiwa, Indlu yam yindlu yokuthandaza; ke nina niyenze umqolomba wezihange.</verse>
			<verse number="47">Wayefundisa imihla ngemihla etempileni apho. Baye ke ababingeleli abakhulu, nababhali, kwanabaziintloko zabantu, befuna ukumtshabalalisa;</verse>
			<verse number="48">Baye ke bengafumani nto banokuyenza, kuba bonke abantu babemlalele ngenyameko.</verse>
		</chapter>
		<chapter number="20">
			<verse number="1">Kwathi ngenye imini, akubon' ukuba uyabafundisa abantu etempileni, eshumayela iindaba ezilungileyo, wafikelwa ngababingeleli abakhulu nababhali, namadoda amakhulu.</verse>
			<verse number="2">Bathetha kuye besithi, Sixelele; uzenza ngagunya lini na ezi zinto? Ngubani na ke okunike eli gunya?</verse>
			<verse number="3">Waphendula ke wathi kubo, Nam ndiya kubuza kuni zwi-nye; kwaye undiphendule:</verse>
			<verse number="4">Ubhaptizo lukaYohane lwaluphuma emazulwini, lwaluphuma ebantwini, sini na?</verse>
			<verse number="5">Bacamanga ke bona bodwa, besithi, Ukuba sithe, Lwaluphuma emazulwini; Wothi, Ibiyini na phofu ukuba ningakholwa nguye?</verse>
			<verse number="6">Ukuba ke sithe, Lwaphuma ebantwini; bonke abantu bosigibisela ngamatye; kuba beyisekile ukuba uYohane ubengumprofeti.</verse>
			<verse number="7">Baphendula ngokuthi, abazi ukuba luvela phi na.</verse>
			<verse number="8">Wathi ke uYesu kubo, Nam ke andinixeleli ukuba ndizenza ngagunya lini na ezi zinto.</verse>
			<verse number="9">Waza waqala wathetha ebantwini lo mzekeliso; Ubani watyala isidiliya, waqeshisa ngaso kubalimi, wahambela kwelinye ilizwe umzuzu owaneleyo.</verse>
			<verse number="10">Wathi ngelo xesha, wathuma umkhonzi kubalimi, ukuba bamnike esiqhameni sesidiliya; ke bona abalimi bamtyabula, bamndulula elambatha.</verse>
			<verse number="11">Wabuya wathuma omnye umkhonzi. Bamtyabula ke nalowo, bamhlazisa, bamndulula elambatha.</verse>
			<verse number="12">Waphinda wathuma nowesithathu; naye lowo bamngxwelerha, bamkhuphela ngaphandle.</verse>
			<verse number="13">Uthe ke umninisidiliya, Ndiya kuthini na? Ndiya kuthuma unyana wam oyintanda; mhlawumbi bomhlonela yena.</verse>
			<verse number="14">Bathe ke bakumbona abalimi, bacamanga bodwa, besithi, Yindlalifa le; yizani, siyibulale, ukuze ilifa libe lelethu.</verse>
			<verse number="15">Bamkhuphela ngaphandle kwesidiliya, bambulala. Uya kuthini na ke ngoko kubo umninisidiliya?</verse>
			<verse number="16">Uya kufika abatshabalalise abo balimi, asinikele bambi isidiliya eso. Bakuva ke bona, bathi, Makube lee!</verse>
			<verse number="17">Wondela ke kubo, wathi, Yintoni na phofu le ibhaliweyo: Ilitye abalicekisayo abakhi, Lelona laba yintloko yembombo?</verse>
			<verse number="18">Bonke abathe bawa phezu kweli litye, botyumka; ke lowo lithe lamwela liya kumcola.</verse>
			<verse number="19">Baza ababingeleli abakhulu nababhali bafuna ukumsa izandla ngelo lixa; basuka boyika abantu, kuba baqonda ukuba uwuthethe ngabo lo mzekeliso.</verse>
			<verse number="20">Bamcupha ke, bathuma iintlola ezizenza amalungisa, ukuze zimbambise ngokuthetha, ukuze bamnikele kurhuluneli nakwigunya lerhuluneli.</verse>
			<verse number="21">Zambuza ke zisithi, Mfundisi, siyazi ukuba uthetha ufundise ngobulungisa, ungakhethi buso bamntu, usuka ufundise indlela kaThixo ngenyaniso.</verse>
			<verse number="22">Kuvumelekile na ukuba simnike irhafu uKesare, akuvumelekile, sini na?</verse>
			<verse number="23">Ebuqondile kakuhle ubuqhetseba bazo, wathi kuzo, Nindilingelani na?</verse>
			<verse number="24">Ndiboniseni idenariyo. Inomfanekiso nombhalo kabani na? Baphendula bathi, NgokaKesare.</verse>
			<verse number="25">Uthe ke kubo, Nikelani kaloku izinto zikaKesare kuKesare, nezinto zikaThixo kuThixo.</verse>
			<verse number="26">Ababa nako ukumbamba amazwi akhe phambi kwabantu; bamangaliswa yimpendulo yakhe; bathi cwaka.</verse>
			<verse number="27">Kwafika ke kuye abathile bakubaSadusi, bona abo bakuphikayo ukuba kukho uvuko; bambuza,</verse>
			<verse number="28">besithi, Mfundisi, uMoses wasibhalela wathi, Ukuba ozalana nothile uthe wafa enomfazi, wafa ke lowo engenabantwana, maze ozalana naye amzeke umfazi lowo, amvelisele imbewu umzalwana wakhe.</verse>
			<verse number="29">Ke bekukho abantu abasixhenxe bezalana; waza owokuqala wazeka umfazi, wafa engenabantwana.</verse>
			<verse number="30">Nowesibini wamzeka umfazi lowo, wafa naye engenabantwana.</verse>
			<verse number="31">Nowesithathu wamzeka; Benjenjalo ke bosixhenxe, bafa bengashiyanga bantwana.</verse>
			<verse number="32">Emveni ke kwabo bonke, wafa naye umfazi.</verse>
			<verse number="33">Eluvukweni ngoko, ungumfazi wawuphi na kubo? kuba abasixhenxe bebenaye engumfazi.</verse>
			<verse number="34">Waphendula ke uYesu wathi kubo, Abeli phakade bayazeka, bayendiswa;</verse>
			<verse number="35">ke bona abo kuthiwe bafanele ukufika kwelo phakade, nakukuvuka kwabafileyo, abazeki, abendiswa;</verse>
			<verse number="36">abasenakubuya bafe; kuba bengangezithunywa zezulu; bangoonyana bakaThixo, bengabovuko njalo.</verse>
			<verse number="37">Ke kaloku, le ndawo yokuba abafileyo bayavuka, noMoses wayithi thupha kwindawo ethetha ngetyholo, xenikweni athi, INkosi inguThixo ka-Abraham, inguThixo kaIsake, inguThixo kaYakobi.</verse>
			<verse number="38">AkaThixo ke wabafileyo, ungowabaphilileyo; kuba bonke baphile ngaye.</verse>
			<verse number="39">Baphendula ke abathile bakubabhali, bathi, Mfundisi, utyaphile ukutsho.</verse>
			<verse number="40">Baye ke bengasenabuganga bakumbuza nento le.</verse>
			<verse number="41">Wayesithi kubo, Batsho ngani na ukuthi, uKristu ngunyana kaDavide?</verse>
			<verse number="42">Uthi noDavide encwadini yeeNdumiso, Yathi iNkosi eNkosini yam, Hlala ngasekunene kwam;</verse>
			<verse number="43">Ndide iintshaba zakho ndizenze isihlalo seenyawo zakho.</verse>
			<verse number="44">uDavide ngoko umbiza ngokuthi, Nkosi, ungunyana wakhe ngani na?</verse>
			<verse number="45">Ke kaloku, bakubon' ukuba bayava abantu bonke, wathi kubafundi bakhe.</verse>
			<verse number="46">Balumkeleni ababhali, abathanda ukuhamba ngezambatho ezinde, nemibuliso ezindaweni zembutho, nezihlalo eziphambili ezindlwini zesikhungu, neendawo eziphambili ezidlweni;</verse>
			<verse number="47">abadla izindlu zabahlolokazi, baze ngokunyhwalaza bathandaze uzungu; abo baya kwamkela ugwebo olugqithiseleyo.</verse>
		</chapter>
		<chapter number="21">
			<verse number="1">Waza wabona izityebi ziphosa iminikelo yazo emkhumbini wokulondoloza imali.</verse>
			<verse number="2">Wabona ke mhlolokazi uthile ulihlwempu, ephosa apho iimalanana ezimbini.</verse>
			<verse number="3">Wathi, Inene ndithi kuni, Lo mhlolokazi ulihlwempu uphose ngaphezu kwabo bonke;</verse>
			<verse number="4">Kuba bonke aba baphose eminikelweni kaThixo, bethabatha kwintabalala yabo; ukanti lo, ekusweleni kwakhe, uphose yonke impilo abenayo.</verse>
			<verse number="5">Ke kaloku, kwakubon' ukuba abathile bayathetha ngayo itempile, ukuba ihonjiswe ngamatye amahle nangeminikelo, wathi,</verse>
			<verse number="6">Ezi zinto nizibona nje, kuya kufika imihla ekungayi kusala litye phezu kwelitye, elingayi kuchithwa.</verse>
			<verse number="7">Bambuza ke besithi, Mfundisi, ziya kubakho nini na ke ezi zinto? uya kuba yintoni na umqondiso, xa ezo zinto ziya kubakho?</verse>
			<verse number="8">Wathi ke yena, Lumkani ningalahlekiswa; kuba baninzi abaya kuza egameni lam, besithi, banguye uKristu; ixesha lisondele; musani ukubalandela ngoko.</verse>
			<verse number="9">Xa nithe neva iimfazwe neziphithiphithi, musani ukunkwantya; kuba ezo zinto zimele ukuthi zihle kuqala; kodwa isiphelo asiyi kuba kwaoko.</verse>
			<verse number="10">Wandula wathi kubo, Uhlanga luya kuvukelana nohlanga, nobukumkani buvukelane nobukumkani.</verse>
			<verse number="11">Kuya kubakho iinyikima zomhlaba ezinkulu kwiindawo ngeendawo, neendlala, neendyikitya zokufa; kuya kubakho izinto ezoyikekayo, kwanemiqondiso emikhulu evela ezulwini.</verse>
			<verse number="12">Ngaphambili ke kwazo zonke ezo zinto, baya kunisa izandla, banitshutshise, beninikela ezindlwini zesikhungu nasezintolongweni, nisiwe phambi kookumkani neerhuluneli ngenxa yegama lam.</verse>
			<verse number="13">Oko ke kuya kuthi kube bubungqina kuni.</verse>
			<verse number="14">Kumiseni ngoko ezintliziyweni zenu, ukuba ningakucingi ngaphambili ukuziphendulela.</verse>
			<verse number="15">Kuba mna ndiya kuninika umlomo nobulumko, abangayi kuba nako ukubuphikisa nokumelana nabo, bonke abanichasileyo.</verse>
			<verse number="16">Ke kaloku niya kunikelwa nangabazali, nangabazalwana, nayimizalwane, nazizihlobo; bathi inxenye kuni babulawe;</verse>
			<verse number="17">niya kuthiywa ngabantu bonke ngenxa yegama lam.</verse>
			<verse number="18">Akusayi kutshabalala nonwele olu entlokweni yenu.</verse>
			<verse number="19">Ekunyamezeleni kwenu, noyizuza imiphefumlo yenu.</verse>
			<verse number="20">Xa nithe nayibona iYerusalem irhawulwe yimikhosi, yazini oko ukuba kusondele ukuphanza kwayo.</verse>
			<verse number="21">Ngelo xa mabathi abakwelakwaYuda basabele ezintabeni; nabaphakathi kwawo mabaphume bemke; nabasemaphandleni mabangangeni kuwo.</verse>
			<verse number="22">Kuba yimihla yempindezelo leyo, ukuze kuzaliseke konke okubhaliweyo.</verse>
			<verse number="23">Yeha ke, abamithiyo nabanyisayo ngaloo mihla! kuba kuya kubakho ingxakeko enkulu ezweni, nengqumbo kwaba bantu;</verse>
			<verse number="24">Baya kuwa ngohlangothi lwekrele, bathinjwe, basiwe kuzo zonke iintlanga, neYerusalem inyathelelwe phantsi ziintlanga, ade azaliseke amaxesha eentlanga.</verse>
			<verse number="25">Kuya kubakho imiqondiso elangeni nasenyangeni nasezinkwenkwezini; nasemhlabeni kubekho ukuxinezeleka kweentlanga, zithingaza; kugquma ulwandle namaza;</verse>
			<verse number="26">Abantu besifa kukoyika nakukulindela izinto ezilizelayo elimiweyo; kuba amandla ezulu aya kuzanyazanyiswa.</verse>
			<verse number="27">Baya kumbona ke ngelo xesha uNyana woMntu esiza ngelifu, enamandla nobuqaqawuli obukhulu.</verse>
			<verse number="28">Ke kaloku, zakubon' ukuba ezi zinto ziyaqala ukuhla, sukani nime, niziphakamise iintloko zenu; kuba iyasondela inkululeko yenu.</verse>
			<verse number="29">Ke kaloku wathetha umzekeliso kubo; Wukhangele umkhiwane nemithi yonke;</verse>
			<verse number="30">xa iselithe yavelisa amagqabi, niyabona nazi ngokwenu ukuba ihlobo selikufuphi.</verse>
			<verse number="31">Kwangokunjalo nani, xa nithe nazibona ezi zinto zisihla, yazini ukuba bukufuphi ubukumkani bukaThixo.</verse>
			<verse number="32">Inene ndithi kuni, Asisayi kudlula esi sizukulwana, zide zihle zonke ezi zinto.</verse>
			<verse number="33">Liya kudlula izulu nehlabathi, kodwa amazwi am akayi kudlula.</verse>
			<verse number="34">Zilumkeleni ke, hleze zisindwe iintliziyo zenu kukuzingxala, nakukunxila, nangamaxhala obu bomi, ize loo mini inifikele ngebhaqo.</verse>
			<verse number="35">Kuba iya kubazela njengomgibe bonke abahleli phezu kwehlabathi lonke.</verse>
			<verse number="36">Phaphani ngoko, amaxesha onke nikhunga, ukuze kuthiwe nikufanele ukuzisaba zonke ezo zinto ziza kuhla, nokumiswa phambi koNyana woMntu.</verse>
			<verse number="37">Ke kaloku, emini ebefundisa etempileni; waphuma ebusuku, waya wahlala entabeni ekuthiwa yeyemiNquma.</verse>
			<verse number="38">Baye bonke abantu besiza kuye kwakusasa etempileni, ukuba bamve.</verse>
		</chapter>
		<chapter number="22">
			<verse number="1">Ke kaloku, wawusondela umthendeleko wezonka ezingenagwele, ekuthiwa yipasika.</verse>
			<verse number="2">Baye ababingeleli abakhulu nababhali befuna ukuba bangathini na ukumbulala; ngokuba bebesoyika abantu.</verse>
			<verse number="3">Wangena ke uSathana kuYuda, ogama limbi linguSikariyoti, ongowenani labalishumi elinababini.</verse>
			<verse number="4">Wemka, waya wathetha nababingeleli abakhulu nabaphathi betempile, ukuba angáthini na ukumnikela kubo.</verse>
			<verse number="5">Bavuya ke, banqophisana naye ukumnika imali,</verse>
			<verse number="6">wabavumela, wamana efuna ithuba elimlungeleyo lokumnikela kubo, kungekho siphendu.</verse>
			<verse number="7">Wafika ke umhla wezonka ezingenagwele, ekwakumele ukuba kubingwe ngawo imvana yepasika.</verse>
			<verse number="8">Wesusa uPetros noYohane, esithi, Hambani niye kusilungiselela ipasika, ukuze siyidle.</verse>
			<verse number="9">Bathe ke bona kuye, Ùfuna ukuba siyilungise phi na?</verse>
			<verse number="10">Uthe ke yena kubo, Yabonani, nakungena kuwo umzi lo, nohlangatyezwa ngumntu ethwele umphanda wamanzi; mlandeleni, niye endlwini angena kuyo.</verse>
			<verse number="11">Nothi kumninindlu, Uthi uMfundisi kuwe, Liphi na igumbi labahambi, apho ndingadlela khona ipasika nabafundi bam?</verse>
			<verse number="12">Yena wonibonisa igumbi eliphezulu, elikhulu, landlelwe; lungisani apho ke.</verse>
			<verse number="13">Bemka ke, bafumana kunjengoko ebetshilo kubo, bayilungisa ipasika.</verse>
			<verse number="14">Uthe ke lakufika ilixa, wahlala phantsi, nabapostile abalishumi elinababini kunye naye.</verse>
			<verse number="15">Wathi kubo, Asikuko nokuba ndinqwenile ukuyidla nani le pasika, ndingekabuva ubunzima;</verse>
			<verse number="16">Kuba ndithi kuni, Andiyi kubuya ndibe sadla kuyo, ide izaliseke ebukumkanini bukaThixo.</verse>
			<verse number="17">Wayithabatha nendebe, wabulela, wathi, Yithabatheni, nabelane ngayo;</verse>
			<verse number="18">Kuba ndithi kuni, Andisayi kusela kwisiqhamo somdiliya, bude bufike ubukumkani bukaThixo.</verse>
			<verse number="19">Wathabatha isonka, wathi akubulela, wasiqhekeza, wabanika, esithi, Ngumzimba wam lo, onikelwa ngenxa yenu; oku kwenzeleni ukundikhumbula.</verse>
			<verse number="20">Kwangokunjalo nayo indebe wayithabatha, kwakukhovwa ukudliwa, esithi, Le ndebe ingumnqophiso omtsha osegazini lam, eliphalalela nina.</verse>
			<verse number="21">Kodwa niyabona, isandla sondingcatshayo sinam etafileni apha.</verse>
			<verse number="22">uNyana woMntu okunene uyemka njengoko kumisiweyo; kodwa ke, yeha, loo mntu angcatshwa nguye!</verse>
			<verse number="23">Baqala bona ukubuzana phakathi kwabo, ukuba ingaba ke nguwuphi na kubo, oza kuyenza le nto.</verse>
			<verse number="24">Ke kaloku kwabakho nokubangisana phakathi kwabo, kokuthi, nguwuphi na kubo ekungathiwa ngomkhulu.</verse>
			<verse number="25">Uthe ke yena kubo, Ookumkani beentlanga bayazigagamela; kwanabo benza ngegunya kuzo, kuthiwa ngabancedi.</verse>
			<verse number="26">Ze ningabi njalo; omkhulu kuni makabe njengomnci; nomkhulu, makabe njengokhonzayo.</verse>
			<verse number="27">Kuba nguwuphi na omkhulu: ngulowo uhleli esithebeni, ngulowo ulungiselelayo, kusini na? Asinguye na ohleli esithebeni? phakathi kwenu ndinjengomlungiseleli.</verse>
			<verse number="28">Nina ke ningabo bahlala nam ekuhendweni kwam;</verse>
			<verse number="29">Nam ndinimisela ubukumkani, njengokuba uBawo endimisele mna;</verse>
			<verse number="30">ukuze nidle, nisele, esithebeni sam ebukumkanini bam, nihlale ezitroneni, nigweba izizwe ezilishumi elinazibini zakwaSirayeli.</verse>
			<verse number="31">Ithe ke iNkosi, Simon, Simon, uyabona, uSathana ubenibanga, ukuba anele njengengqolowa.</verse>
			<verse number="32">Ke mna ndikhungile ngawe, ukuba ukholo lwakho lungapheli; nawe ke, xa ubuye wabuya, uze ubazimase abazalwana bakho.</verse>
			<verse number="33">Uthe ke yena kuye, Nkosi, sendikulungele ukuya nawe nasentolongweni, nasekufeni.</verse>
			<verse number="34">Ithe ke yona, Ndithi kuwe, Petros, ayisayi kulila namhlanje inkuku, ungekakhanyeli kathathu ukuba uyandazi.</verse>
			<verse number="35">Yathi kubo, Okuya ndanithuma ningenangxowa yamali, nangxowa yamphako, nazimbadada, khe naswela nto na? Bathi ke bona, Akukho nto.</verse>
			<verse number="36">Ithe ke kubo, Kungokunje, lowo unengxowa yemali makayithabathe, enjenjalo nonengxowa yomphako; nalowo usweleyo, makathengise ngengubo yakhe, athenge ikrele.</verse>
			<verse number="37">Kuba ndithi kuni, Oku kubhaliweyo kusamele ukufezeka kum, khona oku: Wabalwa nabachasi-mthetho;</verse>
			<verse number="38">Bathi ke bona, Nkosi, uyabona, nanga amakrele emabini. Uthe ke yena kubo, Kwanele.</verse>
			<verse number="39">Waphuma ke, waya ngokwesiko lakhe eNtabeni yemiNquma; Bamlandela ke nabafundi bakhe.</verse>
			<verse number="40">Akufika kuloo ndawo, wathi kubo, Thandazani, ukuze ningangeni ekuhendweni.</verse>
			<verse number="41">Waziqhiwula yena kubo umgama ongangokugibisela ilitye, waguqa ngamadolo, wathandaza,</verse>
			<verse number="42">esithi, Bawo, ukuba uyavuma, mayidlule le ndebe, kum; kodwa makungabi kukuthanda kwam, makube kokwakho okwenzekayo.</verse>
			<verse number="43">Kwabonakala ke kuye isithunywa, sivela ezulwini, simomeleza.</verse>
			<verse number="44">Esentlungwini enkulu, kwaba kukhona wathandaza enyamekile; kwasuka ukubila kwakhe kwaba njengamathontsi egazi, esiwa emhlabeni.</verse>
			<verse number="45">Wavuka ekuthandazeni, weza kubafundi bakhe, wabafumana belele ngokuba buhlungu kwentliziyo.</verse>
			<verse number="46">Wathi kubo, Yini na ukuba nilale? vukani nithandaze, ukuze ningangeni ekuhendweni.</verse>
			<verse number="47">Kwathi, esathetha, kwathi gqi indimbane, waye nalowo kuthiwa nguYuda, omnye weshumi elinababini, ehamba phambi kwabo; wasondela kuYesu eza kumanga.</verse>
			<verse number="48">Uthe ke uYesu kuye, Yuda, umngcatsha uNyana woMntu ngokumanga na?</verse>
			<verse number="49">Ke kaloku abo babemphahlile, bakukubona okuza kuhla, bathi kuye, Nkosi, sixabele na ngekrele?</verse>
			<verse number="50">Omnye kubo abo wamxabela umkhonzi wombingeleli omkhulu, wamnqamla indlebe yokunene.</verse>
			<verse number="51">Waphendula ke uYesu wathi, Yekani, kwanele. Wayichukumisa indlebe yakhe, wamphilisa.</verse>
			<verse number="52">Uthe ke uYesu kubabingeleli abakhulu, nabaphathi betempile, namadoda amakhulu, ababeze kuye, Niphume ninamakrele neentonga na, ngathi niphumele isihange?</verse>
			<verse number="53">Bendinani imihla ngemihla etempileni, anolula zandla ngakum; kambe eli lilixa lenu, negunya lobumnyama.</verse>
			<verse number="54">Bambambile ke, bamrhola, bamsa endlwini yombingeleli omkhulu; Waza uPetros walandela ekude.</verse>
			<verse number="55">Ke kaloku, bakubon' ukuba babase umlilo phakathi kwentendelezo, behleli phantsi ndawonye, uthe wahlala uPetros phakathi kwabo.</verse>
			<verse number="56">Ke umkhonzazana othile umbonile ehleli ebandezini, wamjonga wathi, Nalo ube enaye.</verse>
			<verse number="57">Wakhanyela ke yena, esithi, Ntokazindini, andimazi.</verse>
			<verse number="58">Kwakuba mzuzwana, omnye wambona wathi, Nawe ungowabo. Wathi ke uPetros, Mntundini, andinguye.</verse>
			<verse number="59">Kwakuba kuhambe ilixa ngathi linye, omnye uqinisele wathi, Inyaniso, nalo ubenaye; kuba ukwangowaseGalili.</verse>
			<verse number="60">Uthe ke uPetros, Mntundini, andiyazi into oyithethayo. Kwaoko, esathetha, yalila inkuku.</verse>
			<verse number="61">Yajika iNkosi, yondela kuPetros. Walikhumbula ke uPetros ilizwi leNkosi, njengoko ibithe kuye, Ingekalili inkuku, uya kundikhanyela kathathu.</verse>
			<verse number="62">Waza uPetros, ephume phandle, walila ngokukrakra.</verse>
			<verse number="63">Aye amadoda ambambileyo uYesu edlala ngaye, emtyakatya.</verse>
			<verse number="64">Athe akuba emgqubuthele, ambetha ebusweni, ambuza esithi, Profeta; ngubani na lo ukubethileyo?</verse>
			<verse number="65">Ayethetha nezinye izinto ezininzi ngaye.</verse>
			<verse number="66">Kwathi kwakusa, ahlanganisana amadoda amakhulu abantu, nababingeleli abakhulu, nababhali, bamrholela entlanganisweni yawo yamatyala, besithi,</verse>
			<verse number="67">Unguye na uKristu? Sixelele. Uthe ke yena kubo, Ukuba ndithe ndanixelela, anisayi kukholwa;</verse>
			<verse number="68">nokuba ke ndithe ndanibuza, anisayi kundiphendula, anisayi kundikhulula.</verse>
			<verse number="69">Ethabathela kweli xa, uNyana woMntu uya kuba ehleli ekunene kwamandla kaThixo.</verse>
			<verse number="70">Bathi ke bonke, Unguye na ke wena uNyana kaThixo? Uthe ke yena kubo, Nina nithi ndinguye.</verse>
			<verse number="71">Bathi ke bona, Sisabufunelani na ubungqina? kuba thina ngokwethu sivile ngomlomo wakhe.</verse>
		</chapter>
		<chapter number="23">
			<verse number="1">Yesuka yonke inkitha yabo, yamrholela kuPilato.</verse>
			<verse number="2">Aza aqala ukummangalela, esithi, Simfumene lo elahlekisa uhlanga, engavumi ukuba kunikelwe irhafu kuKesare, esithi, unguye uKristu uKumkani.</verse>
			<verse number="3">Wambuza ke uPilato, esithi, Wena unguye na uKumkani wamaYuda? Waphendula ke wathi kuye, Nawe utsho.</verse>
			<verse number="4">Uthe ke uPilato kubabingeleli abakhulu nakwizihlwele, Andifumani tyala kulo mntu.</verse>
			<verse number="5">Kwaba kukhona ke bajokisayo, besithi, Uxhokonxa abantu, efundisa kulo lonke elakwaYuda, eqalele kwelaseGalili, wada wezisa apha.</verse>
			<verse number="6">Ke kaloku uPilato, akuva elaseGalili, wabuza ukuba umntu lo ngowaseGalili na.</verse>
			<verse number="7">Kwathi, akuqonda ukuba ungowolawulo lukaHerode, wamthumela kuHerode, owayeseseYerusalem naye ngelo xesha.</verse>
			<verse number="8">Ke kaloku uHerode, akumbona uYesu, wavuya kunene; kuba bekumzuzu ethanda ukumbona, ngenxa yokuba ebeve kuthethwa izinto ezininzi ngaye; wayethembe ukubona umqondiso usenziwa nguye.</verse>
			<verse number="9">Wayembuza ke amazwi amaninzi; kodwa akamphendulanga nento.</verse>
			<verse number="10">Bema ke ababingeleli abakhulu nababhali, bammangalela kabukhali.</verse>
			<verse number="11">uHerode ke, kwanempi yakhe, wamenza into engento, wadlala ngaye, wamthi wambu ngengubo eqaqambileyo, wamthumela kuPilato.</verse>
			<verse number="12">Kwangaloo mini baba zizihlobo ke uPilato noHerode; kuba ngenxa engaphambili babenobutshaba phakathi kwabo.</verse>
			<verse number="13">Uthe ke uPilato, ebabizele ndawonye ababingeleli abakhulu, nabaphathi, nabantu,</verse>
			<verse number="14">wathi kubo, Nizise kum lo mntu, ngathi ngophambukisa abantu; niyabona ke, ndimncinile mna phambi kwenu, andafumana tyala kulo mntu, kwezo zinto nimmangalele ngazo;</verse>
			<verse number="15">KwanoHerode, kuba ndanithumela kuye. Niyabona, akenziwanga nto ifanelwe kukufa.</verse>
			<verse number="16">Ndothi ke ngoko, ndakumbetha, ndimkhulule.</verse>
			<verse number="17">Kuba umelwe kukuthi abakhululele abe mnye ngomthendeleko.</verse>
			<verse number="18">Bankqangaza bonke kwaoko, besithi, Msuse lo, usikhulule uBharabhas,</verse>
			<verse number="19">owathi ngenxa yesaqunge esithile esabakho phakathi komzi, nangenxa yokubulala, waphoswa entolongweni.</verse>
			<verse number="20">Waphinda ngoko uPilato wathetha kubo, efuna ukumkhulula uYesu.</verse>
			<verse number="21">Basuka ke bona bankqangaza, besithi, Mbethelele emnqamlezweni!</verse>
			<verse number="22">Uthe ke yena okwesithathu kubo, Kuba enze bubi buni na lo? Andifumananga tyala lakufa kuye; ndothi ngoko, ndakumbetha, ndimkhulule.</verse>
			<verse number="23">Bamxina ke bona ngezandi ezikhulu zamazwi, becela ukuba abethelelwe emnqamlezweni; Ayeyisa amazwi abo nezababingeleli abakhulu.</verse>
			<verse number="24">Waza uPilato wagweba ngelithi, makwenziwe ngokwesicelo sabo.</verse>
			<verse number="25">Wabakhululela ke owayethe ngenxa yesaqunge nokubulala waphoswa entolongweni, lowo babecela yena; wamnikela uYesu ekuthandeni kwabo.</verse>
			<verse number="26">Kuthe ke xa bamrholayo, babamba Simon uthile, waseKirene, obevela emaphandleni; bawubeka phezu kwakhe umnqamlezo, ukuba awuthwale emva koYesu.</verse>
			<verse number="27">Wayelandelwa ke yinkitha eninzi yabantu, neyabafazi ababemmbambazelela, bemlilela.</verse>
			<verse number="28">Wabaguqukela ke uYesu, wathi, Zintombi zaseYerusalem, musani ukundililela mna; kanye zilileleni nina, nabantwana benu;</verse>
			<verse number="29">Kuba niyabona, iyeza imihla ekuya kuthiwa ngayo, Banoyolo abaziidlolo, nezizalo ezingazalanga, namabele anganyisanga.</verse>
			<verse number="30">Oko baya kuqala bathi ezintabeni, Siweleni; nakwiinduli, Sigubungeleni.</verse>
			<verse number="31">Ukuba benza ezi zinto komanzi umthi, kuya kuba njani na kowomileyo?</verse>
			<verse number="32">Ke kaloku baberhola nabanye abangabambi, bebabini, bengabenzi bobubi, beya kubulawa kunye naye.</verse>
			<verse number="33">Bakufika kwindawo leyo kuthiwa luKakayi, bambethelela emnqamlezweni khona apho uYesu, kwanabenzi bobubi abo, omnye ngasekunene, nomnye ngasekhohlo.</verse>
			<verse number="34">Wathi ke uYesu, Bawo, baxolele; kuba abayazi into abayenzayo. Babelana ngeengubo zakhe, benza amaqashiso.</verse>
			<verse number="35">Baye bemi abantu bebonela. Babemsinekela ke nabaphathi bamaYuda kunye nabo, besithi, Wabasindisa abanye; makazisindise, ukuba unguye uKristu, umnyulwa kaThixo.</verse>
			<verse number="36">Eza ke kuye amasoldati edlala ngaye, emnika iviniga,</verse>
			<verse number="37">besithi, Ukuba wena unguye uKumkani wamaYuda, zisindise.</verse>
			<verse number="38">Kwaye ke kubhalwe nombhalo phezu kwakhe, ngamagama esiGrike, nawesiRoma, nawesiHebhere, kwathiwa, lo nguKumkani wamaYuda.</verse>
			<verse number="39">Ke kaloku, omnye wabenzi bobubi ababexhonyiwe wayemnyelisa, esithi, Ukuba wena unguye uKristu, zisindise, nathi usisindise.</verse>
			<verse number="40">Waphendula ke omnye wamkhalimela, esithi, Akumoyiki na wena uThixo, ukwakoku kugwetywa nje?</verse>
			<verse number="41">Thina ke okunene sigwetywe ngobulungisa; kuba thina samkela umvuzo wemisebenzi yethu; kodwa yena lo akenzanga nto ingendawo.</verse>
			<verse number="42">Wathi kuYesu, Uze undikhumbule, Nkosi, xa uthe weza usebukumkanini bakho.</verse>
			<verse number="43">uYesu wathi kuye, Inene, ndithi kuwe, Namhlanje uya kuba nam eParadisi.</verse>
			<verse number="44">Ke kaloku, kwakumalunga nelixa lesithandathu, kwaza kwakho ubumnyama phezu kwawo umhlaba uphela, kwada kwalilixa lesithoba.</verse>
			<verse number="45">Laba mnyama ilanga, lasuka ikhuselo lengcwele lakrazuka kubini.</verse>
			<verse number="46">Wadanduluka ngezwi elikhulu uYesu, wathi, Bawo, ndiyawunikela ezandleni zakho umoya wam. Akuba etshilo, waphuma umphefumlo.</verse>
			<verse number="47">Ke kaloku umthetheli-khulu, akukubona okuhlileyo, wazukisa uThixo, esithi, Inene, lo mntu ubelilungisa.</verse>
			<verse number="48">Zathi zonke izihlwele ezabe zibuthelene kuloo mbonelo, zakukubona okuhlileyo, zabuya zibetha izifuba zazo.</verse>
			<verse number="49">Baye ke bonke abazana naye bemi kude, kwanabafazi ababelandelene naye, bevela kwelaseGalili, bezikhangela ezi zinto.</verse>
			<verse number="50">Kwabonakala kukho indoda egama linguYosefu, iphakathi; waye eyindoda elungileyo, elilungisa;</verse>
			<verse number="51">Yena waye engavumelananga necebo labo, nesenzo sabo; wayengowaseArimati, umzi wamaYuda, owayebulindile naye ubukumkani bukaThixo;</verse>
			<verse number="52">eyathi yona yeza kuPilato, yawucela umzimba kaYesu.</verse>
			<verse number="53">Yawuthula, yawusongela kwilinen entle; yawubeka engcwabeni elixholwe etyeni, ekungazanga kulale bani kulo.</verse>
			<verse number="54">Ke kaloku loo mhla wawungowokulungiselela, nesabatha ibisondele.</verse>
			<verse number="55">Kwathi nabafazi ababehamba naye, bevela kwelaseGalili, balikhangela ingcwaba, nokubekwa komzimba wakhe.</verse>
			<verse number="56">Babuya ke, balungisa ubulawu namafutha aqholiweyo. Baphumla ngomhla wesabatha ngokomthetho.</verse>
		</chapter>
		<chapter number="24">
			<verse number="1">Ke kaloku, ngolokuqala usuku lweveki, ngesifingo, beza engcwabeni, bephethe ubulawu ababebulungisile, kukho nabanye abathile kubo.</verse>
			<verse number="2">Balifumana ke ilitye liqengqiwe, lesuka engcwabeni.</verse>
			<verse number="3">Bakuba bengenile, abawufumananga umzimba weNkosi uYesu.</verse>
			<verse number="4">Kwathi, ekukhohlweni kwabo yile nto, kwabonakala amadoda amabini, ebafikela, eneengubo ezibengezelayo.</verse>
			<verse number="5">Ke kaloku, bakubon' ukuba bangenelwe kukoyika, beqondele emhlabeni, athi kubo, Yini na ukuba ophilileyo nimfune phakathi kwabafileyo?</verse>
			<verse number="6">Akakho apha, uvukile; khumbulani ukuthetha kwakhe kuni, oko wayeseseGalili,</verse>
			<verse number="7">esithi, uNyana woMntu umelwe kukuthi anikelwe ezandleni zabantu aboni, abethelelwe emnqamlezweni, athi ngomhla wesithathu abuye avuke.</verse>
			<verse number="8">Bawakhumbula ke amazwi akhe;</verse>
			<verse number="9">bebuyile engcwabeni, bazibika zonke ezo zinto kwabalishumi elinamnye, nakubo bonke abanye.</verse>
			<verse number="10">YayinguMariya waseMagadala, noYohana, noMariya unina kaYakobi, nabanye abafazi ababenabo, abazixelayo ezo zinto kubapostile.</verse>
			<verse number="11">Asuka amazwi abo abonakala ngathi yinto nje engento kubo, baza abakholwa.</verse>
			<verse number="12">Esukile ke uPetros, wagidima waya engcwabeni; athi eqondele, azibone iilinen abesongelwe kuzo, zilele zodwa; wemka, emangalisiwe koko kuhlileyo.</verse>
			<verse number="13">Kwabonakala kusiya babini bakubo, kwangaloo mini, kumzana ozitadiya zimashumi mathandathu, umgama wawo neYerusalem, ogama liyiEmawusi.</verse>
			<verse number="14">Baye bona bexoxa bodwa ngazo zonke izinto ezibe zihlile.</verse>
			<verse number="15">Kwathi besathetha bebuzana, uYesu ngenkqu wasondela wahamba nabo.</verse>
			<verse number="16">Kuloko amehlo abo ayebanjiwe, ukuba bangamazi.</verse>
			<verse number="17">Wathi kubo, Ziindawo zini na ezi nincokola ngazo, nihamba nibe nithe matshamatsha?</verse>
			<verse number="18">Uphendule ke omnye, lo ugama linguKleyopa, wathi kuye, Umhambi eYerusalem apha nguwe wedwa na, ukuba ungazazi nje izinto ezihle khona ngazo ezi mini?</verse>
			<verse number="19">Wathi kubo, Ziphi na? Bathi ke bona kuye, EzingoYesu waseNazarete, obeyindoda engumprofeti, enobunkunkqele ekwenzeni nasekuthetheni, phambi koThixo nabo bonke abantu;</verse>
			<verse number="20">ukuba bathini na ababingeleli abakhulu nabaphathi bethu ukumnikela ukuba agwetywe afe, bambethelela nasemnqamlezweni.</verse>
			<verse number="21">Ke kaloku, thina besithembe ukuba nguye oza kukhulula uSirayeli ngentlawulelo; kunjalonje ke, namhla lusuku lwesithathu zenzekile ezo zinto.</verse>
			<verse number="22">Asuka nabafazi abathile ababevela kuthi aba basikhwankqisa, ababeyile engcwabeni kwakusasa;</verse>
			<verse number="23">Zakuba zingawufumani umzimba wakhe, zeza zisithi, zibone nombono wezithunywa zezulu, ezibe zisithi uhleli.</verse>
			<verse number="24">Basuka nabathile ababenathi, baya engcwabeni, bafika kunjengoko babetshilo abafazi; ke yena abambonanga.</verse>
			<verse number="25">Wathi ke yena kubo, Oyi!</verse>
			<verse number="26">uKrestu ebengamelwe na kukuthi abuve obu bunzima, aze angene eluzukweni lwakhe?</verse>
			<verse number="27">Uqalele ke kuMoses nakubo bonke abaprofeti, wabachazela kuzo zonke izibhalo iindawo ezingaye.</verse>
			<verse number="28">Basondela kuloo mzana babesiya kuwo; wanga yena uyegqitha.</verse>
			<verse number="29">Bamzama, besithi, Hlala nathi; ngokuba kuza kuhlwa, nemini seyimkile. Wangena ukuba ahlale nabo.</verse>
			<verse number="30">Kwathi, ekungqengqeni kwakhe ngasesithebeni ndawonye nabo, wasithabatha isonka, wasikelela, waqhekeza, wabanika.</verse>
			<verse number="31">Aqabuka amehlo abo, bamazi; Wanyamalala emehlweni abo.</verse>
			<verse number="32">Batshono ukuthi, Intliziyo yethu ibingavuthi na ngaphakathi kwethu, xa ebethetha nathi endleleni, naxa ebesityhilela izibhalo?</verse>
			<verse number="33">Besuka kwangelo lixa, babuyela eYerusalem, babafumana abalishumi elinamnye, bequkene ndawonye kwanabo babenabo,</verse>
			<verse number="34">besithi, INkosi inene ivukile, yabonakala kuSimon.</verse>
			<verse number="35">Baye nabo bezichankcisa izinto zendlela, nokwazeka kwayo kubo ekuqhekezeni isonka.</verse>
			<verse number="36">Ke kaloku, bakubon' ukuba bayazithetha ezo zinto, uYesu ngokwakhe wema phakathi kwabo, wathi kubo, Uxolo malube nani.</verse>
			<verse number="37">Besuka bankwantya, bangenelwa kukoyika, beba babone umshologu.</verse>
			<verse number="38">Wathi kubo, Yini na ukuba nikhathazeke? Yini na ukuba kunyuke izicamango ezintliziyweni zenu?</verse>
			<verse number="39">Khangelani izandla zam neenyawo zam, ngokuba ndim kanye; ngokuba umshologu awunanyama namathambo, njengokuba nindibona ndinawo mna.</verse>
			<verse number="40">Utshilo, wababonisa izandla neenyawo zakhe.</verse>
			<verse number="41">Ke kaloku, bakubon' ukuba abakakholwa, ngenxa yovuyo, bemangalisiwe, wathi kubo, Ninanto na idliwayo apha?</verse>
			<verse number="42">Bamnika ke intwana yentlanzi eyosiweyo, neyenqatha lobusi.</verse>
			<verse number="43">Wathabatha, wadla phambi kwabo.</verse>
			<verse number="44">Uthe ke kubo, Ngawo la amazwi endawathethayo kuni ndisenani, okokuba zimelwe kukuzaliseka zonke izinto ezibhaliweyo emthethweni kaMoses, nasebaprofetini, nasezindumisweni, ukuba zizaliseke, mna.</verse>
			<verse number="45">Wandula wayivula ingqiqo yabo, ukuze baziqonde izibhalo;</verse>
			<verse number="46">wathi kubo, Kubhaliwe ngokunjalo, umelwe ngokunjalo uKristu kukuthi eve ubunzima, abuye avuke kwabafileyo ngomhla wesithathu;</verse>
			<verse number="47">nokuba kuvakaliswe egameni lakhe inguquko noxolelo lwezono kuzo zonke iintlanga, kuqalelwa eYerusalem.</verse>
			<verse number="48">Nina ke ningamangqina ezi zinto.</verse>
			<verse number="49">Yabonani, mna ndilithumela kuni idinga likaBawo; ke nina hlalani kuwo umzi oyiYerusalem, nide nambathiswe amandla aphuma enyangweni.</verse>
			<verse number="50">Ke kaloku wabarholela ngaphandle, kwada kwaya eBhetani, waziphakamisa izandla zakhe, wabasikelela.</verse>
			<verse number="51">Kwathi, ekubasikeleleni kwakhe, wahlukana nabo, wenyuswa wasiwa emazulwini.</verse>
			<verse number="52">Baza bona, bakuba bequbudile kuye, babuyela eYerusalem benovuyo olukhulu.</verse>
			<verse number="53">Bamana behleli etempileni, bembonga uThixo. Amen.</verse>
		</chapter>
	</book>
	<book number="43">
		<chapter number="1">
			<verse number="1">Ekuqalekeni ube ekho uLizwi, waye uLizwi ekuye uThixo, waye uLizwi enguThixo.</verse>
			<verse number="2">Yena lowo ebekho kwasekuqalekeni kuThixo.</verse>
			<verse number="3">Izinto zonke zabakho ngaye; engekho yena, akubangakho nanye into ethe yabakho.</verse>
			<verse number="4">Kuye kwakukho ubomi; baye obo bomi baba lukhanyiso eluntwini.</verse>
			<verse number="5">Olu khanyiso lukhanya ebumnyameni; kwaye ubumnyama abuzange bukoyise ukukhanya kwalo.</verse>
			<verse number="6">Kwakho mntu uthunyiweyo evela kuThixo, ugama linguYohane.</verse>
			<verse number="7">Yena weza kungqina, engqinela ukukhanya, ukuze bonke bakholwe ngaye.</verse>
			<verse number="8">Yena lowo ubengelulo ukhanyiso; weza kungqina ngalo ukhanyiso.</verse>
			<verse number="9">Lowo ulukhanyiso lwenene olukhanyisela wonke umntu, wayesiza ehlabathini.</verse>
			<verse number="10">Ube esehlabathini ke, ihlabathi labakho ngaye, kodwa ihlabathi alamazi.</verse>
			<verse number="11">Weza kwabakhe, baza abakhe abamamkelanga.</verse>
			<verse number="12">Ke bonke abamamkelayo wabanika igunya lokuba babe ngabantwana bakaThixo, abo ke bakholwayo kwigama lakhe;</verse>
			<verse number="13">Abangazalwanga ngagazi, nangakuthanda kwanyama, nangakuthanda kwandoda; bazalwa nguThixo.</verse>
			<verse number="14">uLizwi ke waba ngumntu, waza wahlala phakathi kwethu. Sabubukela ubungangamsha bakhe awabunikwa nguYise, njengoko ekukuphela koNyana wakhe; ubungangamsha ke obuphuphuma ububele nenyaniso.</verse>
			<verse number="15">uYohane wangqina ngoLizwi; wadanduluka esithi, Ubenguye lo bendithetha yena, ndisithi, Lowo uzayo emva kwam, usuke waba phambi kwam, ngokuba waye etanci kum.</verse>
			<verse number="16">Enzalisekweni yakhe thina sonke samkela kwaubabalo phezu kobabalo.</verse>
			<verse number="17">Ngokuba umthetho wawiswa ngoMoses, lwabakho lona ubabalo nenyaniso ngoYesu Kristu.</verse>
			<verse number="18">Akukho namnye wakha wambona uThixo; uNyana okuphela kwamzeleyo, lowo usesifubeni sikaYise, nguye ocacise oko.</verse>
			<verse number="19">Nabu ke ubungqina bukaYohane, oko amaYuda athuma ababingeleli nabaLevi, bephuma eYerusalem, ukuze bambuze besithi, Wena ungubani na?</verse>
			<verse number="20">Wavuma yena, akakhanyela; wavuma ke esithi, Andinguye uKristu mna.</verse>
			<verse number="21">Bambuza, besithi, Untoni na ke? UnguEliya na? Wathi yena, Andinguye. Unguye na umprofeti lowo? Wathi yena, Hayi.</verse>
			<verse number="22">Athi ngoko kuye, Ungubani na? ukuze sibaphendule abo basithumileyo. Uthini na wena ngawe?</verse>
			<verse number="23">Wathi, Mna ndililizwi lodandulukayo entlango, lisithi, Yityenenezeni indlela yeNkosi, njengoko watshoyo uIsaya umprofeti.</verse>
			<verse number="24">Baye abo babethunyiwe bengabakubo abaFarisi.</verse>
			<verse number="25">Bambuza bathi kuye, Ubhaptizelani na phofu, ukuba wena akunguye uKristu, noEliya, nomprofeti lowo?</verse>
			<verse number="26">Wabaphendula uYohane wathi, Mna ndibhaptiza ngamanzi, kodwa phakathi kwenu kumi eningamaziyo nina.</verse>
			<verse number="27">Yena ngothe, esiza emva kwam nje, wesuka waba phambi kwam, endingafanelekileyo mna ukuba ndinyobulule umtya wembadada yakhe.</verse>
			<verse number="28">Ezi zinto zenzeka eBhetabhara, phesheya kweYordan, apho uYohane wayebhaptiza khona.</verse>
			<verse number="29">Ngengomso uYohane umbona uYesu esiza kuye, athi, Nantso iMvana kaThixo, ethwala isuse isono sehlabathi.</verse>
			<verse number="30">Nguye lo ndathi ngaye mna, Emva kwam kuza indoda, esuke yaba phambi, kwam; ngokuba yayitanci kum.</verse>
			<verse number="31">Ke nam bendingamazi; le nto ndeza mna, ndibhaptiza ngamanzi, kukuze ibonakalaliswe kuSirayeli.</verse>
			<verse number="32">uYohane wangqina, esithi, Ndimbonile uMoya, esihla njengehobe, ephuma ezulwini, wahlala phezu kwakhe.</verse>
			<verse number="33">Ke nam bendingamazi, kodwa lowo wandithumayo ukuba ndibhaptize ngamanzi, nguye owathi kum: 'Lowo ùbone uMoya esihla phezu kwakhe, ahlale kuye, nguye obhaptiza ngoMoya oyiNgcwele.'</verse>
			<verse number="34">Nam ndibonile, ndingqinile, ukuba lo nguye uNyana kaThixo.</verse>
			<verse number="35">Ngengomso ubuye wema uYohane nababini kubafundi bakhe;</verse>
			<verse number="36">ondele kuYesu ehamba, uthi, Nantso iMvana kaThixo.</verse>
			<verse number="37">Bamva ethetha abafundi ababini, bamlandela uYesu.</verse>
			<verse number="38">Ke kaloku ujikile uYesu, ababone belandela, athi kubo, Nifuna ntoni na? Bathi ke bona kuye, Rabhi (oko kukuthi ngentetho evakalayo, Mfundisi), uhlala phi na?</verse>
			<verse number="39">Athi kubo, Yizani nibone. Beza, babona ke apho ahlala khona; bahlala naye loo mini;</verse>
			<verse number="40">YayinguAndreya, umntakwabo-Simon Petros, omnye wâbo bafundi babini beva ngoYohane, baza bamlandela uYesu.</verse>
			<verse number="41">Yena ufumana kuqala owakhe umzalwana, uSimon, athi kuye, Simfumene uMesiya (oko kukuthi ngentetho evakalayo, uKristu ).</verse>
			<verse number="42">Wamsa kuYesu; uthe ke uYesu wondela kuye, wathi, Wena unguSimon, unyana kaYona; kuya kuthiwa unguKefas, oko kukuthi ngentetho evakalayo, unguKefas.</verse>
			<verse number="43">Ngengomso uYesu wafuna ukuphuma aye kwelaseGalili; ufumana uFilipu, athi kuye, Ndilandele.</verse>
			<verse number="44">Ke uFilipu ebengowaseBhetesayida, idolophu yakuloAndreya noPetros.</verse>
			<verse number="45">uFilipu ufumana uNataniyeli, athi kuye, Lowo uMoses wabhala ngaye emthethweni, kwanabaprofeti, simfumene, uYesu unyana kaYosefu, lowo waseNazarete.</verse>
			<verse number="46">Wathi uNataniyeli kuye, Inako na into elungileyo ukuphuma eNazarete? Athi uFilipu kuye, Yiza ubone.</verse>
			<verse number="47">uYesu wambona uNataniyeli esiza kuye, athi ngaye, Nanko umSirayeli inyaniso, ekungekho nkohliso kuye.</verse>
			<verse number="48">Athi uNataniyeli kuye, Undazi ngantoni na? Waphendula uYesu wathi kuye, Phambi kokuba uFilipu akubize, uphantsi komkhiwane, ndandikubona.</verse>
			<verse number="49">Aphendule uNataniyeli athi kuye, Rabhi, wena unguye uNyana kaThixo; wena unguye uKumkani wakwaSirayeli.</verse>
			<verse number="50">Waphendula uYesu wathi kuye, Ngokuba ndithe kuwe, Ndandikubona uphantsi komkhiwane, uyakholwa na? uya kubona izinto ezinkulu kunezi.</verse>
			<verse number="51">Athi kuye, Inene, inene, ndithi kuni, Emveni koku niya kulibona izulu livulekile, nezithunywa zikaThixo zinyuka zisihla phezu koNyana woMntu.</verse>
		</chapter>
		<chapter number="2">
			<verse number="1">Kwathi ngomhla wesithathu kwabakho umsitho eKana yelaseGalili; waye unina kaYesu ekhona.</verse>
			<verse number="2">Wamenyelwa ke noYesu kwanabafundi bakhe emsithweni lowo.</verse>
			<verse number="3">Yakuphela iwayini, wathi unina kaYesu kuye, Abanawayini.</verse>
			<verse number="4">Uthi uYesu kuye, Yintoni na enam nawe, mfazi? ilixa lam alikafiki.</verse>
			<verse number="5">Athi unina kubalungiseleli, Asukuba ekuthetha kuni, kwenzeni.</verse>
			<verse number="6">Kwakumi khona ke imiphanda yamatye imithandathu, ngokwentlambululo yamaYuda, engena ngaminye iibhate ezimbini nantathu.</verse>
			<verse number="7">Athi kubo uYesu, Yizaliseni imiphanda ngamanzi. Bazizalisa zada zafikelela eludinini.</verse>
			<verse number="8">Athi kubo, Yikhani ngoku, nise kwinjoli. Bayithwala ke.</verse>
			<verse number="9">Ke kaloku, yakuweva injoli amanzi abenziwe iwayini, engayazi nalapho ivela khona;</verse>
			<verse number="10">Yathi kuye, Wonke umntu ubeka kuqala iwayini emnandi, aze akhuphe iwayini emnandi; 22 Xa bathe basela bakholisa, andule ukubeka enganeno kwaleyo; wena uyibandezile iwayini emnandi, kwada kwangoku.</verse>
			<verse number="11">Lo mqondiso wakhe wokuqala uYesu wawenza eKana yelaseGalili, walubonakalalisa uzuko lwakhe; bakholwa kuye abafundi bakhe.</verse>
			<verse number="12">Emva koko uYesu, nonina, nabantakwabo, nabafundi bakhe, baya eKapernahum, bahlala khona iintsukwana.</verse>
			<verse number="13">Yayikufuphi ke ipasika yamaYuda, wenyuka uYesu waya eYerusalem.</verse>
			<verse number="14">Wabafumana etempileni ababethengisa ngeenkomo nezimvu namahobe, nabananisa ngemali behleli.</verse>
			<verse number="15">Wenze iziniya ngentambo, wabakhupha bonke etempileni, kwanezimvu neenkomo; wayiphalaza imali yabananisi, wazibhukuqa neetafile;</verse>
			<verse number="16">Waza wathi nakwabo bathengisa ngamahobe: “Zikhupheni apha ezi zinto; musani ukuyenza indlu kaBawo indlu yokuthengisela.</verse>
			<verse number="17">Bakhumbula ke abafundi bakhe, ukuba kubhaliwe kwathiwa, Ukuzondelela indlu yakho kundidlile kanye.</verse>
			<verse number="18">Aphendula ke ngoko amaYuda, athi kuye, Usibonisa mqondiso mni na, uzenza nje ezi zinto?</verse>
			<verse number="19">Waphendula uYesu wathi kubo, Yichitheni le tempile, mna ke ndiya kuyivusa ngeentsuku ezintathu.</verse>
			<verse number="20">Athi ke ngoko amaYuda, Yayiminyaka imashumi mane anesithandathu nje isakhiwa le tempile, ke wena woyivusa ngeentsuku ezintathu na?</verse>
			<verse number="21">Kodwa yena ubethetha ngetempile yomzimba wakhe.</verse>
			<verse number="22">Kwathi akuvuka kwabafileyo, bakhumbula abafundi bakhe okokuba wayekuthethile oko kubo, basikholwa isibhalo, nelizwi awalithethayo uYesu.</verse>
			<verse number="23">Kwathi, xa uYesu wayeseJerusalem kwitheko lePasika, abantu abaninzi bakholwa kulo igama lakhe bakubona imimangaliso ayenzayo.</verse>
			<verse number="24">Ke yena uYesu akaziyekelanga kubo, ngenxa yokuba ebazi bonke;</verse>
			<verse number="25">Kwakungekho mfuneko yakuba kungqine bani ngomntu, kuba ubekwazi yena okungaphakathi komntu.</verse>
		</chapter>
		<chapter number="3">
			<verse number="1">Kwaye kukho ke umntu wakubaFarisi, ogama linguNikodemo, umphathi wamaYuda.</verse>
			<verse number="2">Yena weza kuYesu ebusuku, wathi kuye, Rabhi, siyazi ukuba ungumfundisi ophuma kuThixo; kuba akukho namnye unako ukuyenza le miqondiso uyenzayo wena, ukuba uThixo akanaye.</verse>
			<verse number="3">Waphendula uYesu wathi kuye, Inene, inene, ndithi kuwe, Ukuba akathanga umntu azalwe ngokutsha, akanakububona ubukumkani bukaThixo.</verse>
			<verse number="4">Uthi uNikodimo kuye, Angathini na umntu ukuzalwa emdala? Unokungena okwesibini na esizalweni sikanina, azalwe?</verse>
			<verse number="5">Waphendula uYesu wathi, Inene, inene, ndithi kuwe, Ukuba umntu akathanga azalwe ngamanzi nanguMoya, akanakungena ebukumkanini bukaThixo.</verse>
			<verse number="6">Oko kuzelwe yinyama kuyinyama; Oko kuzelwe nguMoya kungumoya.</verse>
			<verse number="7">Musa ukumangaliswa kukuba ndithe kuwe, Nimelwe kukuthi nizalwe ngokutsha.</verse>
			<verse number="8">Umoya uphepheza apho uthanda khona, ùsive isandi sawo, kodwa ungawazi apho uvela khona, nalapho úya khona: bakwanjalo bonke abazelwe nguMoya.</verse>
			<verse number="9">Waphendula uNikodemo wathi kuye, Zingathini na ezi zinto ukuba nokubakho?</verse>
			<verse number="10">Waphendula uYesu wathi kuye, Wena, ungumfundisi nje wakwaSirayeli, akuzazi na ezi zinto?</verse>
			<verse number="11">Inene, inene, ndithi kuwe, Sithetha esikwaziyo, singqine esikubonileyo; nisuke ningabamkeli ubungqina bethu.</verse>
			<verse number="12">Ukuba ndinixelele izinto ezisemhlabeni, naza anakholwa, nothini na ukukholwa, ukuba ndithe ndanixelela izinto ezisemazulwini?</verse>
			<verse number="13">Akukho namnye unyukileyo waya emazulwini, ngulowo yedwa wehla ephuma emazulwini, uNyana woMntu, lowo usemazulwini.</verse>
			<verse number="14">Njengokuba ke uMoses wayiphakamisayo inyoka entlango, umelwe kukuphakanyiswa ngokunjalo uNyana woMntu;</verse>
			<verse number="15">ukuze bonke abakholwayo kuye bangatshabalali, koko babe nobomi obungunaphakade.</verse>
			<verse number="16">Kuba wenjenje uThixo ukulithanda kwakhe ihlabathi, ude wancama uNyana wakhe okuphela kwamzeleyo, ukuze bonke abakholwayo kuye bangatshabalali, koko babe nobomi obungunaphakade.</verse>
			<verse number="17">Kuba uThixo akamthumanga uNyana wakhe ehlabathini, ukuze aligwebe ihlabathi; ukuze ihlabathi lisindiswe ngaye.</verse>
			<verse number="18">Lowo ukholwayo kuye, akagwetywa; ke lowo ungakholwayo, uselegwetyiwe, ngokuba engakholwanga kwigana loNyana okuphela kwamzeleyo uThixo.</verse>
			<verse number="19">Ke kaloku, umgwebo nguwo lo, ukuba ukhanyiso lufikile ehlabathini, baza abantu bathanda ubumnyama ngaphezu kokhanyiso; kuba imisebenzi yabo ingendawo.</verse>
			<verse number="20">Kuba bonke abenza okubi, bayaluthiya ukhanyiso, bangezi elukhanyisweni, ukuze imisebenzi yabo ingohlwaywa.</verse>
			<verse number="21">Ke lowo uyenzayo inyaniso uyeza elukhanyisweni, ukuze imisebenzi yakhe ibonakalaliswe; ngokuba isetyenzelwe kuThixo.</verse>
			<verse number="22">Emveni kwezi zinto, weza uYesu nabafundi bakhe emhlabeni wakwaYuda; walibala khona apho nabo, wabhaptiza.</verse>
			<verse number="23">Waye ke noYohane ebhaptiza e-Enon, kufuphi neSalem, ngokuba amanzi abemaninzi khona apho; babesiza ke babhaptizwe.</verse>
			<verse number="24">Kuba ebengekaphoswa entolongweni uYohane.</verse>
			<verse number="25">Kwabakho ke imbuzwano kubafundi bakaYohane namaYuda ngokuhlanjululwa.</verse>
			<verse number="26">Beza kuYohane, bathi kuye, Rabhi, lowa wayenawe phesheya kweYordan, umngqinela, yabona, yena uyabhaptiza; beza kuye ke bonke.</verse>
			<verse number="27">Waphendula uYohane wathi, Akanakwamkela nto umntu, engayinikwanga ivela emazulwini.</verse>
			<verse number="28">Nani ngokwenu niyandingqinela ukuba ndathi, Andinguye uKristu mna; ndathi, Ndithunyiwe phambi kwakhe.</verse>
			<verse number="29">Lowo unomtshakazi ngumyeni; isihlobo ke somyeni, esimiyo simve, sivuya kunene ngenxa yezwi lomyeni; ngoko olu luvuyo lwam luzalisekile.</verse>
			<verse number="30">Yena umelwe kukuthi ande, ndinciphe ke mna.</verse>
			<verse number="31">Lowo uvela phezulu ungaphezu kwabo bonke; lowo ungowehlabathi ungowasemhlabeni, kwaye uthetha okwehlabathi. Lowo uvela ezulwini ungaphezu kwabo bonke;</verse>
			<verse number="32">akubonileyo ke wakuva, uyakungqina oko; akukho bani ubamkelayo ubungqina bakhe.</verse>
			<verse number="33">Lowo ubamkeleyo ubungqina bakhe, utywine waqinisela ukuthi, uThixo uyinyaniso;</verse>
			<verse number="34">kuba lowo uthunywe nguThixo, uthetha amazwi kaThixo; kuba uThixo akamniki uMoya ngomlinganiselo.</verse>
			<verse number="35">uYise uyamthanda uNyana; uzinikele zonke izinto esandleni sakhe.</verse>
			<verse number="36">Lowo ukholwayo kuNyana, unobomi obungunaphakade; ke lowo ungamviyo uNyana, akayi kubona bomi; ingqumbo kaThixo ihleli phezu kwakhe.</verse>
		</chapter>
		<chapter number="4">
			<verse number="1">Ithe ngoko iNkosi, yakwazi ukuba abaFarisi bavile ukuba uYesu ugqithisile kuYohane ngokwenza nokubhaptiza abafundi;</verse>
			<verse number="2">(Nakuba uYesu ngokwakhe wayengabhaptizi, kwakubhaptiza abafundi bakhe),</verse>
			<verse number="3">Yalishiya yona elakwaYuda, yabuya yaya kwelaseGalili.</verse>
			<verse number="4">Kwakufuneka ecande eSamariya.</verse>
			<verse number="5">Wafika kwidolophu yaseSamariya ekuthiwa yiSikare, kufuphi nendawo awathi uYakobi wayinika uJosefu unyana wakhe.</verse>
			<verse number="6">Lalilapho iqula likaYakobi. Uthe ke ngoko uYesu, ebulalekile kukuhamba, wahlala enjalo phezu komthombo;</verse>
			<verse number="7">Kufika intokazi yelamaSamariya, isiza kukha amanzi, athi uYesu kuyo, Ndiphe ndisele.</verse>
			<verse number="8">(Kuba abafundi bakhe bebemke baya kuthenga ukudla esixekweni.)</verse>
			<verse number="9">Ithi ngoko intokazi engumSamariyakazi kuye, Uthini na wena, ungumYuda nje, ukucela kum into eselwayo, ndingumSamariyakazi nje? kuba amaYuda akanazinkqubano namaSamariya.</verse>
			<verse number="10">Waphendula uYesu wathi kuyo, Ukuba ubusazi isipho sikaThixo, nokuba ngubani na lo uthi kuwe, Ndiphe ndisele; unge ucele kuye wena, wakupha amanzi aphilileyo.</verse>
			<verse number="11">Ithi intokazi kuye, Nkosi, akunanto yakukha, nequla linzulu; uwazuza phi na ke amanzi aphilileyo lawo?</verse>
			<verse number="12">Wena umkhulu yini na kunobawo wethu uYakobi, owasinikayo iqula eli, wayesela kulo yena, nabantwana bakhe, nemfuyo yakhe?</verse>
			<verse number="13">Waphendula uYesu wathi kuyo, Bonke abasela kula manzi, baya kubuya banxanwe;</verse>
			<verse number="14">ke yena othe wasela kuwo amanzi, endiya kumpha wona mna, akasayi kuza anxanwe naphakade; kodwa amanzi, endiya kumpha wona, aya kuba kuye iqula lamanzi ampompozela ebomini obungunaphakade.</verse>
			<verse number="15">Ithi intokazi kuye, Nkosi, ndiphe loo manzi, ukuze ndinganxanwa, ndingezi nokuza kukha apha.</verse>
			<verse number="16">Athi uYesu kuyo, Hamba uye kubiza indoda yakho, uze apha.</verse>
			<verse number="17">Yaphendula intokazi yathi, Andinandoda. Wathi ke uYesu kuyo, Ulungisile ukuthi, Andinandoda;</verse>
			<verse number="18">kuba ubunamadoda amahlanu; onayo ngoku asindoda yakho, ùnyanisile ukutsho.</verse>
			<verse number="19">Ithi intokazi kuye, Nkosi, ndiyabona ukuba ungumprofeti wena.</verse>
			<verse number="20">Oobawo bethu babenqula kule ntaba; nina ke nithi iseYerusalem indawo apho abantu bamelwe kukunqula khona.</verse>
			<verse number="21">Athi uYesu kuyo, Ntokazindini, kholwa ndim, ukuba kuza ilixa, eningasayi kuthi nakule ntaba, naseYerusalem, nimnqule uBawo.</verse>
			<verse number="22">Nina ninqula eningakwaziyo; thina sinqula esikwaziyo, ngokuba usindiso luphuma kumaYuda.</verse>
			<verse number="23">Kodwa kuza ilixa, nangoku selikho, xa abanquli abayinyaniso baya kumnqula uBawo ngoMoya nangenyaniso; kuba uBawo ufuna abanjalo ukumnqula.</verse>
			<verse number="24">uThixo unguMoya; abo ke bamnqulayo bamelwe kukumnqula ngoMoya nangenyaniso.</verse>
			<verse number="25">Ithi intokazi kuye, Ndiyazi ukuba uMesiya uyeza, ekuthiwa nguKristu; xa athe weza yena, uya kusityela izinto zonke.</verse>
			<verse number="26">Athi uYesu kuye, Mna ndithethayo nawe ndinguye.</verse>
			<verse number="27">Kwathi kwangoko bafika abafundi bakhe, bamangaliswa kukuba athethe nomntu oyinkazana; noko ke akubangakho namnye owathi. Ufuna ntoni na? okanye, Yini na ukuba uthethe nayo?</verse>
			<verse number="28">Yawushiya ngoko umphanda wayo intokazi, yemka yaya ekhaya;</verse>
			<verse number="29">Yizani, nibone umntu ondixelele izinto zonke endakha ndazenza; lo akangebi nguye uKristu yini na?</verse>
			<verse number="30">Baphuma ke ekhaya, baye besiza kuye.</verse>
			<verse number="31">Ke kaloku ngelo xesha abafundi babemthandaza, besithi, Rabhi, yidla.</verse>
			<verse number="32">Uthe ke yena kubo, Mna ndinokudla endikudlayo, eningakwaziyo nina.</verse>
			<verse number="33">Babethetha bodwa ngoko abafundi, besithi, Ingaba kukho omziseleyo na ukudla?</verse>
			<verse number="34">Athi uYesu kubo, Okwam ukudla kukuba ndenze ukuthanda kowandithumayo, ndiwufeze umsebenzi wakhe.</verse>
			<verse number="35">Anitsho na ukuthi, Kusele iinyanga ezine, kuvunwe? Yabonani, ndithi kuni, Waphakamiseni amehlo enu, niwakhangele amasimi; ngokuba aselemhlophe ukuba kuvunwe.</verse>
			<verse number="36">Novunayo wamkela umvuzo, abuthele iziqhamo ebomini obungunaphakade, ukuze nalowo uhlwayelayo avuye, kunye nalowo uvunayo.</verse>
			<verse number="37">Kule nto liyinyaniso iqhalo elithi, Omnye uyahlwayela, nomnye avune.</verse>
			<verse number="38">Mna ndanithuma ukuvuna oko ningabulalekanga kuko nina; abanye babulalekile, naza nangena nina ekubulalekeni kwabo.</verse>
			<verse number="39">Ke kaloku, kwakholwa kuye into eninzi yamaSamariya kuloo mzi, ngenxa yelizwi lentokazi leyo, yangqinayo yathi, Undityele izinto zonke endakha ndazenza.</verse>
			<verse number="40">Akufika ngoko kuye amaSamariya, amcela ukuba ahlale nawo; wahlala khona ke imihla emibini.</verse>
			<verse number="41">Into eninzi yakholwa ngakumbi ngenxa yelizwi lakhe.</verse>
			<verse number="42">Wayesithi kwintokazi leyo, Asisakholwa ngenxa yokuthetha kwakho, kuba sizivele thina ngokwethu, sazi ukuba, inyaniso, lo unguye uMsindisi wehlabathi, uKristu.</verse>
			<verse number="43">Ke kaloku, emveni kweentsuku ezimbini, waphuma khona, wemka waya kwelaseGalili.</verse>
			<verse number="44">Kuba uYesu ngokwakhe wangqina, ukuba umprofeti akanambeko kowabo.</verse>
			<verse number="45">Xenikweni ngoko wafikayo kwelaseGalili, bamamkela abaseGalili ababezibonile zonke izinto awazenzayo eYerusalem emthendelekweni; kuba babeyile nabo emthendelekweni.</verse>
			<verse number="46">Wabuya ngoko weza uYesu eKana yelaseGalili, apho amanzi ebewenze iwayini. Kwaye kukho igosa lakomkhulu elithile, elinyana wayesifa eKapernahum.</verse>
			<verse number="47">Lithe lakuva lona ukuba uYesu uphumile kwaYuda, wafika eGalili, laya kuye, lamcela ukuba ehle amphilise unyana walo, kuba ebeza kubhubha.</verse>
			<verse number="48">Wathi ngoko uYesu kulo, Ukuba anithanga nibone imiqondiso nemimangaliso, anisayi kukha nikholwe.</verse>
			<verse number="49">Lithi kuye igosa lakomkhulu, Nkosi, yihla engekabhubhi umntwana wam.</verse>
			<verse number="50">Athi uYesu kuyo, Hamba uhambe; unyana wakho uhleli. Wakholwa umntu lowo lilizwi awalithethayo uYesu kuye, wahamba ke.</verse>
			<verse number="51">Ke kaloku, akubon' ukuba usehla, izicaka zakhe zamhlangabeza, zambikela zisithi, Unyana wakho uhleli.</verse>
			<verse number="52">Wabuza ngoko kuzo ilixa aqale ukuchacha ngalo; zathi kuye, Izolo, ngelixa lesixhenxe, yamyeka icesina.</verse>
			<verse number="53">Wazi ngoko uyise, ukuba bekukwangelo lixa abethe ngalo uYesu kuye, Unyana wakho uhleli; wakholwa, yena nendlu yakhe iphela.</verse>
			<verse number="54">Lo mqondiso waphinda wawenza uYesu, ekuphumeni kwakhe kwelakwaYuda, wafika kwelaseGalili.</verse>
		</chapter>
		<chapter number="5">
			<verse number="1">Emva koko ke kwaye kukho umthendeleko wamaYuda, wenyuka uYesu waya eYerusalem.</verse>
			<verse number="2">Ke kaloku kukho eYerusalem apho, ngakwelezimvu isango, ichibi, ekuthiwa ukubizwa yiBhetesda ngesiHebhere, lineevaranda ezintlanu.</verse>
			<verse number="3">Kwakulele kuzo inkitha eninzi yemilwelwe: iimfama, iziqhwala, abome umzimba, belinde ukuzanyazanyiswa kwamanzi.</verse>
			<verse number="4">Kuba isithunywa sezulu ngaxesha lithile besisihla, singene echibini, siwagxobhagxobhe amanzi; lowo ngoko ubethe angene tanci emva kokugxojwagxojwagxojwa kwamanzi, ubephila nakusiphi na isifo abebanjwe siso.</verse>
			<verse number="5">Kwakukho ndoda ithile apho, eyayingumlwelwe iminyaka emashumi mathathu anesibhozo.</verse>
			<verse number="6">uYesu embona lowo elele, esazi ukuba uselenexesha elikhulu enjalo, uthi kuye, Uyafuna na ukuba uphile?</verse>
			<verse number="7">Waphendula umlwelwe wathi, Nkosi, andinamntu wokuthi, xa athe agxojwagxojwa amanzi, andiphose echibini. Kuthi ke, ndakubon' ukuba mna ndiyaya, ndiphangelwe ngomnye ukuhla.</verse>
			<verse number="8">Athi uYesu kuye, Vuka, uthabathe ukhuko lwakho, uhambe.</verse>
			<verse number="9">Usuke kwaoko waphila umntu, waluthabatha ukhuko lwakhe, wahamba. Ke kaloku kwakuyisabatha loo mini.</verse>
			<verse number="10">Ayesithi ke amaYuda kophilisiweyo, Yisabatha; akuvumelekile ukuba uthwale ukhuko lwakho.</verse>
			<verse number="11">Wawaphendula wathi, Owandiphilisayo, nguye owathi kum, Thabatha ukhuko lwakho, uhambe.</verse>
			<verse number="12">Ambuza ngoko athi, Ngubani na yena loo mntu uthe kuwe, Thabatha ukhuko lwakho, uhambe?</verse>
			<verse number="13">Ke kaloku, owaphiliswayo ebengazi ukuba ngubani na; kuba uYesu wathi shwaka, kwakubon' ukuba kukho izihlwele kuloo ndawo.</verse>
			<verse number="14">Kwathi emveni kwezi zinto, uYesu umfumana etempileni, athi kuye, Uyabona, uphilile;</verse>
			<verse number="15">Wemka umntu lowo, waxela kumaYuda, ukuba nguYesu omenze waphila.</verse>
			<verse number="16">Ngenxa yoko ayemtshutshisa uYesu amaYuda, afuna ukumbulala; ngokuba wayesenza ezo zinto ngesabatha.</verse>
			<verse number="17">Wawaphendula ke uYesu wathi, uBawo uyasebenza kude kube ngoku, nam ndiyasebenza.</verse>
			<verse number="18">Ngenxa yoko ke ayefuna ngakumbi amaYuda ukumbulala; ngokuba ubengaphule sabatha yodwa, wayetshilo nokuthi, uThixo ngowakhe uYise, ezenza alingane noThixo.</verse>
			<verse number="19">Waphendula ngoko uYesu, wathi kuwo, Inene, inene, ndithi kuni, uNyana akanakwenza nto ngokwakhe, engathanga abone uYise eyenza; kuba izinto asukuba ezenza yena, uyazenza uNyana kwangokunjalo;</verse>
			<verse number="20">Kuba uYise uyamthanda uNyana, embonisa zonke izinto azenzayo yena; uya kumbonisa nemisebenzi emikhulu kunale, ukuze nina nimangaliswe.</verse>
			<verse number="21">Kuba, njengoko uYise abavusayo abafileyo, abadlise ubomi; kwangokunjalo noNyana ubadlisa ubomi abo athandayo.</verse>
			<verse number="22">Kuba uYise akagwebi namnye; uthe umgwebo wonke wawunikela kuNyana;</verse>
			<verse number="23">ukuze bonke bambeke uNyana, kwanjengoko bambekayo uYise. Lowo ungambekiyo uNyana, akambeki uYise owamthumayo.</verse>
			<verse number="24">Inene, inene, ndithi kuni, Lowo ulivayo ilizwi lam, akholwe ngulowo wandithumayo, unobomi obungunaphakade; akezi ekugwetyweni; uphume ekufeni wangena ebomini.</verse>
			<verse number="25">Inene, inene, ndithi kuni, Kuza ilixa, nangoku selikho, xa abafileyo baya kuliva ilizwi loNyana kaThixo, bathi abalivileyo badle ubomi.</verse>
			<verse number="26">Kuba njengokuba uYise enabo ubomi kuye ngokwakhe; ngokunjalo wamnika noNyana ukuba abe nobomi kuye ngokwakhe.</verse>
			<verse number="27">Wamnika negunya lokugweba, ngokuba enguNyana woMntu.</verse>
			<verse number="28">Musani ukumangaliswa kuko oko; ngokuba kuza ilixa abaya kuthi ngalo bonke abasemangcwabeni balive ilizwi lakhe;</verse>
			<verse number="29">Kwaye baya kuphuma; beze eluvukweni lobomi; baye eluvukweni lokugwetywa abo benza izinto ezimbi.</verse>
			<verse number="30">Mna ngokwam andinakwenza nto; njengoko ndivayo, ndigweba ngako, nomgwebo wam ububulungisa; ngokuba andifuni kuthanda kwam, ndifuna ukuthanda kukaBawo owandithumayo.</verse>
			<verse number="31">Ukuba mna ndisuka ndizingqinele, ubungqina bam abungebi yiyo inene.</verse>
			<verse number="32">Kukho omnye ongqinayo ngam; ndiyazi ke, ukuba buyinene ubungqina angqinayo ngam.</verse>
			<verse number="33">Nina nithumele kuYohane; uyingqinele ke inyaniso.</verse>
			<verse number="34">Mna ke andamkeli bungqina mntwini; ndizithetha ezi zinto, ukuze nina nisindiswe.</verse>
			<verse number="35">Yena lowo waye esisibane esidangazelayo, nesikhanyiso, na ke nina nathanda ukuvuya umzuzwana ekukhanyeni kwakhe.</verse>
			<verse number="36">Kodwa ndinabo ubungqina obungaphezu kobukaYohane; kuba imisebenzi awandinikayo uBawo ukuba ndiyifeze, yona le misebenzi ndiyenzayo mna, iyangqina ngam, ukuba uBawo undithumile.</verse>
			<verse number="37">NoBawo ngokwakhe, yena owandithumayo, ungqinile ngam. Anizanga nilive izwi lakhe nakanye, niyibone nembonakalo yakhe.</verse>
			<verse number="38">Ilizwi lakhe alihlali kuni, kuba anikholwa kulowo amthumileyo.</verse>
			<verse number="39">Ziphengululeni izibhalo; ngokuba nina niba ninobomi obungunaphakade kuzo; zaye zona zingqina ngam.</verse>
			<verse number="40">Nibe ke nina ningathandi ukuza kum, ukuze nibe nobomi.</verse>
			<verse number="41">Andamkeli luzuko bantwini.</verse>
			<verse number="42">Ndiyanazi nina, ukuba uthando lukaThixo aninalo ngaphakathi kwenu.</verse>
			<verse number="43">Mna ndize egameni likaBawo, anindamkeli; ukuba omnye uthe weza ngelilelakhe igama, nomamkela yena.</verse>
			<verse number="44">Ningathini na ukuba nako ukukholwa, nisamkelela uzuko omnye komnye nje nina, nibe uzuko lona oluvela kuThixo yedwa ningalufuni?</verse>
			<verse number="45">Ningabi ndiya kunimangalela kuBawo mna; ukho onimangalelayo, uMoses, lowo nimthembileyo nina.</verse>
			<verse number="46">Ukuba benikholiwe nguMoses, ninge nikholiwe ndim, kuba yena wabhala ngam.</verse>
			<verse number="47">Ke ukuba anikholwa zizibhalo zakhe, nothini na ukukholwa ngamazwi am?</verse>
		</chapter>
		<chapter number="6">
			<verse number="1">Emveni kwezi zinto, wemka uYesu, waya phesheya kolwandle lwaseGalili, lwaseTibheriya.</verse>
			<verse number="2">Wayelandelwa yindimbane enkulu, kuba yayiyibona imiqondiso yakhe abeyenza kwabafayo.</verse>
			<verse number="3">uYesu wenyuka intaba, waza wahlala phantsi nabafundi bakhe.</verse>
			<verse number="4">Yaye ke ikufuphi ipasika, umthendeleko wamaYuda.</verse>
			<verse number="5">Ewaphakamisile ngoko uYesu amehlo akhe, ebone isihlwele esikhulu sisiza kuye, wathi kuFilipu, Sozithenga phi na izonka, ukuze badle aba?</verse>
			<verse number="6">Ubesitsho ke emlinga; kuba ubeyazi yena into abeza kuyenza.</verse>
			<verse number="7">uFilipu wamphendula wathi, Izonka zeedenariyo ezimakhulu mabini azibanele, ukuze elowo athabathe intwana.</verse>
			<verse number="8">Athi kuye omnye kubafundi bakhe, uAndreya, umzalwana kaSimon Petros,</verse>
			<verse number="9">Kukho nkwenkwana apha, inezonka ezihlanu zerhasi neentlanzi ezimbini; kodwa ke ziyintoni na ezo kwabangakanana?</verse>
			<verse number="10">Uthe ke uYesu, Bahlaliseni phantsi abantu. Kwaye ke kukho utyani obuninzi kuloo ndawo. Ahlala phantsi ke amadoda, engathi amawaka mahlanu inani.</verse>
			<verse number="11">Wazithabatha ke izonka uYesu; wathi akubulela wababela abafundi, bathi ke abafundi babela abo babehleli phantsi, kwaba kwanjalo nakwiintlanzi, ngangokuthanda kwabo.</verse>
			<verse number="12">Bakuhlutha ke, wathi kubafundi bakhe, Buthani amaqhekeza aseleyo, ukuze kungonakali.</verse>
			<verse number="13">Babutha ngoko, bazalisa iingobozi zalishumi elinazibini ngamaqhekeza abesele kubo ababedlile, ezonka ezihlanu zerhasi.</verse>
			<verse number="14">Ngoko abantu abo, bakuwubona umqondiso awawenzayo uYesu, bathi, Lo nguye inyaniso umprofeti lowo uzayo ehlabathini.</verse>
			<verse number="15">Uthe ngoko uYesu, esazi ukuba bahlalele ukuza kumbamba ngamandla, bamenze ukumkani, wabuya wemka, waya entabeni Yena yedwa.</verse>
			<verse number="16">Ke kaloku, kwakuhlwa, behla abafundi bakhe, baya elwandle.</verse>
			<verse number="17">Bengenile emkhombeni, baluwela ulwandle, besiya eKapernahum, kwakusekumnyama, waye uYesu engafikanga kubo.</verse>
			<verse number="18">Lwaye nolwandle lusilwa, kananjalo kuvuthuza umoya omkhulu.</verse>
			<verse number="19">Bakuba ngoko begweqile izitadiya ezingathi zimashumi mabini anantlanu, nokuba zimashumi mathathu, bambona uYesu ehamba phezu kolwandle, esondela ngasemkhombeni;</verse>
			<verse number="20">Athi ke yena kubo, Ndim; musani ukoyika.</verse>
			<verse number="21">Bathanda ke bona ukumamkela emkhombeni;</verse>
			<verse number="22">Ngengomso indimbane leyo, ibimi phesheya kolwandle, yabona ukuba akukho mkhombe wumbi khona apho, ingenguwo lowo bangene kuwo abafundi bakhe, nokuba uYesu akangenanga nabafundi bakhe emkhombeni, wemka nabafundi bakhe, bemka bodwa;</verse>
			<verse number="23">(Kodwa kweza eminye imikhombe evela eTibheriya, kufuphi nendawo apho babedle isonka, emva kokuba iNkosi yayibulele)</verse>
			<verse number="24">Xa ngoko indimbane yabonayo ukuba uYesu akakho apho nabafundi bakhe, besuka bangena nabo emikhombeni, beza eKapernahum, bemfuna uYesu.</verse>
			<verse number="25">Bathe bakumfumana phesheya kolwandle, bathi kuye, Rabhi, ufike nini na apha?</verse>
			<verse number="26">Wabaphendula uYesu wathi, Inene, inene, ndithi kuni, Anindifuni ngakuba nabona imiqondiso, nindifuna ngokuba nadla kwezaa zonka, nahlutha.</verse>
			<verse number="27">Musani ukusebenzela ukudla okutshabalalayo; sebenzelani ukudla okuhlala kuse ebomini obungunaphakade, aya kunipha kona uNyana woMntu; kuba uYise uThixo utywine waqinisela yena lowo.</verse>
			<verse number="28">Bathe ngoko kuye, Masenze ntoni na, ukuze sisebenze imisebenzi kaThixo?</verse>
			<verse number="29">Waphendula uYesu, wathi kubo, Umsebenzi kaThixo nguwo lo, ukuba nikholwe kuye othunyiweyo nguye.</verse>
			<verse number="30">Bathi ngoko kuye, Wenza mqondiso mni na ke ngoko, ukuze sibone, sikholwe nguwe? Usebenza ntoni na?</verse>
			<verse number="31">Oobawo bâtya imana entlango; njengokuba kubhaliwe kwathiwa, Wabanika isonka siphuma ezulwini, ukuba badle sona.</verse>
			<verse number="32">Uthe ngoko uYesu kubo, Inene, inene, ndithi kuni, AsinguMoses oninike isonka esiphuma ezulwini; nguBawo oninika isonka esiphuma ezulwini, esiyinyaniso.</verse>
			<verse number="33">Kuba isonka sikaThixo ngulowo uhla ephuma ezulwini, alinike ubomi ihlabathi.</verse>
			<verse number="34">Baza bathi kuye: “Nkosi, khawusinike eso sonka ngamaxa onke.</verse>
			<verse number="35">Wathi ke uYesu kubo, Isonka sobomi esi ndim; lowo uzayo kum, akasayi kulamba; lowo ukholwayo kum, akasayi kunxanwa naphakade.</verse>
			<verse number="36">Ndithe ke kuni, Nindibonile nokundibona, anakholwa noko.</verse>
			<verse number="37">Konke andinikayo uBawo, kuya kuza kum; nozayo kum, andisayi kukha ndimlahlele phandle;</verse>
			<verse number="38">ngokuba ndihle emazulwini, ndingaze kwenza ukuthanda kwam; ndize kwenza ukuthanda kwalowo wandithumayo.</verse>
			<verse number="39">Kuko ke oku ukuthanda kowandithumayo, kukaBawo: ukuba konke awandinikayo, ndingalahli nento kuko, ndikuvuse ngomhla wokugqibela.</verse>
			<verse number="40">Kuko ke oku ukuthanda kowandithumayo, ukuthi babe nobomi obungunaphakade bonke abambonayo uNyana, bakholwe kuye; ndaye mna ndiya kumvusa ngomhla wokugqibela.</verse>
			<verse number="41">Ayemkrokrela ngoko amaYuda, ngokuba wathi, Ndim isonka, esi sehlayo emazulwini.</verse>
			<verse number="42">Ayesithi ke, Lo asinguye na kanene uYesu, unyana kaYosefu, esimaziyo thina uyise nonina? Angáthini na ke ngoko ukuthi, Ndihle emazulwini?</verse>
			<verse number="43">Waphendula ngoko uYesu wathi kubo, Musani ukukrokra phakathi kwenu.</verse>
			<verse number="44">Akukho namnye unako ukuza kum, engathanga uBawo owandithumayo amtsale; ndaye mna ndiya kumvusa ngomhla wokugqibela.</verse>
			<verse number="45">Kubhaliwe ebaprofetini kwathiwa, Baye bonke beya kuba ngabafundiswa bakaThixo; Bonke ngoko abathe beva kuBawo, bafunda kuye, bayeza kum.</verse>
			<verse number="46">Kungekuba kukho bani umbonileyo uBawo, ingenguye ovela kuThixo; nguye yedwa ombonileyo uBawo.</verse>
			<verse number="47">Inene, inene, ndithi kuni, Lowo ukholwayo kum unobomi obungunaphakade.</verse>
			<verse number="48">Ndim isonka sobomi.</verse>
			<verse number="49">Ooyihlo bayidla imana leyo entlango, bafile noko.</verse>
			<verse number="50">Esi sisonka esihla sivela ezulwini, ukuba umntu akudle, angafi.</verse>
			<verse number="51">Ndim isonka esiphilileyo, esi sehlayo emazulwini. Ukuba ubani uthe wasidla esi sonka, wodla ubomi ngonaphakade; ke isonka endiya kusinika mna siyinyama yam, endiya kuyinikela ubomi behlabathi.</verse>
			<verse number="52">Abambana ngoko amaYuda phakathi kwawo, esithi, Angathini na lo ukusinika inyama yakhe siyidle?</verse>
			<verse number="53">Wathi ngoko uYesu kuwo, Inene, inene, ndithi kuni, Ukuba anithanga niyidle inyama yoNyana woMntu, nilisele igazi lakhe, aninabo ubomi kuni.</verse>
			<verse number="54">Lowo uyidlayo eyam inyama, alisele elam igazi, unobomi obungunaphakade; ndaye mna ndiya kumvusa ngomhla wokugqibela.</verse>
			<verse number="55">Kuba inyama yam ikukudla, inyaniso; negazi lam liluselo, inyaniso.</verse>
			<verse number="56">Lowo uyidlayo eyam inyama, alisele elam igazi, uhleli kum, nam ndihleli kuye.</verse>
			<verse number="57">Njengokuba uBawo ophilileyo wandithumayo, ndibe nam ndihleli ngaye uBawo, lowo undidlayo, uya kuphila ngam.</verse>
			<verse number="58">Siso eso isonka esehla emazulwini; kungenjengokuba ooyihlo bayidlayo imana, bafa noko. Lowo usidlayo esi sonka, uya kuphila ngonaphakade.</verse>
			<verse number="59">Ezi zinto wazithetha endlwini yesikhungu, efundisa eKapernahum.</verse>
			<verse number="60">Into eninzi ngoko kubafundi bakhe yakuva yathi, Lilizwi elinqabileyo eli; ngubani na onokuyiva?</verse>
			<verse number="61">Esazi uYesu ngaphakathi kwakhe, ukuba bayakrokra lilo abafundi bakhe, wathi kubo, Kuyanikhubekisa na oku?</verse>
			<verse number="62">Hi na ke, ukuba nithe nambona uNyana woMntu enyukela apho ebefudula ekhona?</verse>
			<verse number="63">Ngumoya odlisa ubomi; inyama yona ayincedi lutho. Amazwi la ndiwathethayo kuni mna angumoya, abubomi.</verse>
			<verse number="64">Kodwa kukho abathile kuni abangakholwayo. Kuba ebesazi kwasekuqalekeni uYesu, ukuba ngoobani na ababengakholwa, nokuba ngubani na oya kumngcatsha.</verse>
			<verse number="65">Wayesithi, Kungenxa yoku ndatshoyo kuni ukuthi, Akukho namnye unako ukuza kum, ukuba akathanga akunikwe nguBawo.</verse>
			<verse number="66">Ukususela ngelo xesha into eninzi yabafundi bakhe yabuya umva, ayaba sahamba naye.</verse>
			<verse number="67">Wathi ngoko uYesu kwabalishumi elinababini, Nani nifuna ukumka, yini na?</verse>
			<verse number="68">Wamphendula ngoko uSimon Petros wathi, Nkosi, sosuka siye kubani na? Nguwe onamazwi obomi obungunaphakade.</verse>
			<verse number="69">Nathi sikholiwe, sazile, ukuba wena unguye uKristu, uNyana kaThixo ophilileyo.</verse>
			<verse number="70">Wabaphendula uYesu wathi, Andininyulanga na mna, nina balishumi elinababini? Ukanti omnye kuni ungumtyholi?</verse>
			<verse number="71">Wayethetha ngoYuda Sikariyoti kaSimon, kuba lowo ibinguye obeza kumngcatsha, engomnye weshumi elinababini.</verse>
		</chapter>
		<chapter number="7">
			<verse number="1">Emveni kwezi zinto, wayehamba uYesu kwelaseGalili; kuba ebengathandi ukuhamba kwelakwaYuda; ngokuba amaYuda ebefuna ukumbulala.</verse>
			<verse number="2">Ke kaloku, wawukufuphi umthendeleko wamaYuda weminquba.</verse>
			<verse number="3">Bathi ngoko kuye abazalwana bakhe, Gqitha apha, uye kwelakwaYuda, ukuze nabafundi bakho bayibone imisebenzi yakho oyenzayo.</verse>
			<verse number="4">Kuba akukho namnye wenza into emfihlekweni, abe yena ngokwakhe efuna ukuba sekuhleni. Ukuba uyazenza ezi zinto, zibonakalise ngokwakho kwihlabathi.</verse>
			<verse number="5">Kuba nabazalwana bakhe bebengakholwa kuye.</verse>
			<verse number="6">Wathi ngoko uYesu kubo, Ixesha lam alikabikho, ke elenu ixesha lihlala lilungile.</verse>
			<verse number="7">Ihlabathi alinakunithiya nina; mna ke liyandithiya, ngokuba mna ndingqina ngalo, ukuba imisebenzi yalo ayindawo.</verse>
			<verse number="8">Nyukani nina, niye kulo mthendeleko; mna andikanyuki, ndiye kulo mthendeleko; ngokuba ixesha lam alikazaliseki.</verse>
			<verse number="9">Akuba ke ezithethile ezi zinto kubo, wahlala kwelaseGalili.</verse>
			<verse number="10">Ke, bakuba benyukile abazalwana bakhe, wenyuka naye, waya emthendelekweni, kungekhona ekuhleni, kubusithela.</verse>
			<verse number="11">Ayemfuna ngoko amaYuda emthendelekweni, esithi, Uphi na yena?</verse>
			<verse number="12">Kwaye kukho ukukrokra okukhulu ngaye ebantwini; inxenye ibisithi, Ulungile; abanye ke besithi, Hayi; ke yena ulahlekisa abantu.</verse>
			<verse number="13">Noko ke bekungekho namnye ubethetha ngaye ngokusekuhleni, ngenxa yokoyika amaYuda.</verse>
			<verse number="14">Ke kaloku, kwakubon' ukuba sekuphakathi komthendeleko, wenyuka uYesu waya etempileni, wafundisa.</verse>
			<verse number="15">Amangaliswa amaYuda, esithi, Lo mfo ube nolwazi ngani na, engafundanga nje?</verse>
			<verse number="16">Wawaphendula uYesu, wathi, Eyam imfundiso asiyam, yeyalowo wandithumayo.</verse>
			<verse number="17">Ukuba kukho othi afune ukukwenza ukuthanda kwakhe, woyazi imfundiso le: ukuba iphuma kuThixo, nokuba mna ndithetha okukokwam, kusini na.</verse>
			<verse number="18">Lowo uthetha okwakhe, ufuna olulolwakhe uzuko; ke lowo ufuna uzuko lowamthumayo, uyinene yena, akukho kungalungisi kuye.</verse>
			<verse number="19">Umthetho aniwunikelwanga na nguMoses? Kanti ke akukho namnye kuni uwugcinayo umthetho; Yini na ukuba nifune ukundibulala?</verse>
			<verse number="20">Saphendula isihlwele sathi, Unedemon; ngubani na ofuna ukukubulala?</verse>
			<verse number="21">Waphendula uYesu wathi kubo, Ndenze umsebenzi wamnye, namangaliswa ke nonke.</verse>
			<verse number="22">uMoses uninike ulwaluko ngenxa yoku; Kungekuba iphume kuMoses, kungenxa yokuba iphuma kooyihlo. Niyalùsa ke nina nangesabatha.</verse>
			<verse number="23">Ukuba umntu uyaluswa ngoMhla woPhumlo, ukuze ungaphulwa umthetho kaMosis. Nindijalele na ngokuba ndiphilise umntu, waphila kwaphela, ngesabatha?</verse>
			<verse number="24">Musani ukugweba ngokwembonakalo; gwebani ngomgwebo olungisayo.</verse>
			<verse number="25">Babesithi ngoko abathile kwabaseYerusalem, Asinguye na lo bafuna ukumbulala?</verse>
			<verse number="26">Niyabona, uthetha ngokuphandle, abathethi nto kuye; bangaba kanti na ke bayazi okwenyaniso abaphathi, ukuba lo nguye uKristu okwenyaniso?</verse>
			<verse number="27">Thina siyamazi lo apho avela khona; xa sukuba ke uKristu esiza, akukho namnye uya kumazi apho avela khona.</verse>
			<verse number="28">Wadanduluka ngoko uYesu, efundisa etempileni, wathi, Nina niyandazi, nikwazi nalapho ndivela khona; andizanga ngokwam; uyinyaniso owandithumayo, eningamaziyo nina.</verse>
			<verse number="29">Ke mna ndiyamazi; ngokuba ndivela kuye, waye yena endithumile.</verse>
			<verse number="30">Babefuna ngoko ukumbamba, kodwa akubangakho namnye umsa isandla, ngokuba ilixa lakhe belingekafiki.</verse>
			<verse number="31">Ke kaloku, into eninzi esihlweleni yakholwa kuye; yayisithi, uKristu, xa athe wafika, angaba uya kwenza imiqondiso emininzi na kunale ayenzileyo lo?</verse>
			<verse number="32">AbaFarisi beva abantu bezikrokrela ezi zinto ngaye; Baza abaFarisi nababingeleli abakhulu bathuma amadindala, ukuba ambambe.</verse>
			<verse number="33">Wathi ngoko uYesu kubo, Liselixesha elifutshane endinani, ndize ndiye kowandithumayo.</verse>
			<verse number="34">Niya kundifuna, ningandifumani; nithi apho ndikhona mna, ningabi nakufika nina.</verse>
			<verse number="35">Athi ngoko amaYuda phakathi kwawo, Uza kuya phi na lo, le nto singayi kumfumana thina? Angaba uza kuya kwiintsali zakwaentlanga, afundise iintlanga?</verse>
			<verse number="36">Liyintoni na eli lizwi alithethileyo, lithi, Niya kundifuna, ningandifumani; nithi apho ndikhona mna, ningabi nakufika nina?</verse>
			<verse number="37">Ke kaloku, ngomhla wokugqibela, ongowona mkhulu womthendeleko, wema uYesu, wadanduluka esithi, Ukuba kukho othi anxanwe, makeze kum asele.</verse>
			<verse number="38">Lowo ukholwayo kum, njengoko satshoyo isibhalo, kuya kumpompoza imilambo yamanzi aphilileyo, iphuma embilinini wakhe.</verse>
			<verse number="39">Oku wakutsho ke ngaye uMoya, ababeza kumamkeliswa abo bakholwayo kuye; kuba ebengekamkelwa uMoya oyiNgcwele; ngokuba uYesu ebengekazukiswa.</verse>
			<verse number="40">Yaye ngoko into eninzi esihlweleni, yakuliva ilizwi elo, isithi, Lo nguye umprofeti, inyaniso.</verse>
			<verse number="41">Baye abanye besithi, Lo nguye uKristu. Babesithi ke abathile, uKristu angavela na kwelaseGalili na?</verse>
			<verse number="42">Asitsho na iziBhalo ukuthi uKrestu uyaphuma embewini kaDavide, ephuma eBhetelehem, apho wayekhona uDavide?</verse>
			<verse number="43">Ke ngoko sathi qheke kubini isihlwele ngenxa yakhe.</verse>
			<verse number="44">Inxenye ke kubo yayithanda ukumbamba; kodwa akubangakho namnye umsa izandla.</verse>
			<verse number="45">Afika ngoko amadindala kubabingeleli abakhulu nakubaFarisi; bathi kubo, Yini na ukuba ningezi naye?</verse>
			<verse number="46">Aphendula amadindala athi, Akuzanga kuthethe mntu njengoko athetha ngako lo mntu.</verse>
			<verse number="47">Bawaphendula ngoko abaFarisi, bathi, Ningaba nilahlekisiwe nani na?</verse>
			<verse number="48">Kubaphathi nakubaFarisi kungaba kukho mntu ukholiweyo kuye yini na?</verse>
			<verse number="49">Kodwa aba bantu bangawaziyo umthetho baqalekisiwe.</verse>
			<verse number="50">Athi kubo uNikodemo (lowo wezayo kuYesu ebusuku, engomnye wabo),</verse>
			<verse number="51">Umthetho wethu uyamgweba yini na umntu, ukuba awuthanga uve kuye kuqala, uqonde into ayenzayo?</verse>
			<verse number="52">Baphendula bathi kuye, Ungaba ungowaseGalili nawe na? Phengulula ubone, kuba akuveli mprofeti kwelaseGalili.</verse>
			<verse number="53">Walowo ke waya kweyakhe indlu.</verse>
		</chapter>
		<chapter number="8">
			<verse number="1">uYesu ke waya eNtabeni yemiNquma.</verse>
			<verse number="2">Kwathi kwakusa, wabuya wangena etempileni; baye bonke abantu besiza kuye; wahlala phantsi, wabafundisa.</verse>
			<verse number="3">Ababhali nabaFarisi bazisa kuye umfazi obanjwe ekrexeza; bammisa ke esazulwini,</verse>
			<verse number="4">bathi kuye, Mfundisi, lo mfazi wabanjwa ekrexeza, kanye kuloo ntlondi.</verse>
			<verse number="5">Ke kaloku, emthethweni uMoses wasiyalela ukuba abanjalo bagityiselwe ngamatye;</verse>
			<verse number="6">Bakutsho ke oko, bemlinga, ukuze babe nokummangalela. Kodwa uYesu, ethobe phantsi, wabhala ngomnwe emhlabeni, ngokungathi akeva.</verse>
			<verse number="7">Uthe ke bakumana bembuza, waphakama, wathi kubo, Ongenasono kuni makaqale amgibisele ngelitye.</verse>
			<verse number="8">Wabuya wathoba, wabhala emhlabeni.</verse>
			<verse number="9">Bathe ke bona bakuva, besohlwaywa naluvalo lwabo, baphuma ngabanye, beqalela kwabakhulu, kwada kwaba kwabokugqibela. Wasala yedwa uYesu, waye umfazi emi phakathi.</verse>
			<verse number="10">Ephakamile ke uYesu, akabona mntu kwakuphela ngumfazi lowo; wathi kuye, Mfazindini, baphi na abo bamangaleli bakho? Akukho ukugwebileyo na?</verse>
			<verse number="11">Wathi ke yena, Noko amnye, Nkosi. Wathi ke uYesu kuyo, Nam andikugwebi; hamba, ungabi sona.</verse>
			<verse number="12">Wabuya ngoko uYesu wathetha kubo, esithi, Ndim ukhanyiselo lwehlabathi; lowo undilandelayo akasayi kuhamba ebumnyameni; yena uya kuba nalo ukhanyiso lobomi.</verse>
			<verse number="13">Bathe ngoko abaFarisi kuye, Wena uyazingqinela; Ingxelo yakho ayinyanisekanga.</verse>
			<verse number="14">Waphendula uYesu wathi kubo, Nokuba ndithi ndizingqinele mna ngokwam, buyinene ubungqina bam; ngokuba ndiyazi apho ndavela khona, nalapho ndiya khona; ke nina anazi apho ndivela khona, nalapho ndiya khona.</verse>
			<verse number="15">Nina nigweba ngokwenyama; mna andigwebi mntu.</verse>
			<verse number="16">Nokuba ndithi ndigwebe mna, umgwebo wam uyinene; ngokuba andindedwa, ndim noBawo owandithumayo.</verse>
			<verse number="17">Nasemthethweni wenu ke kubhaliwe kwathiwa, Ubungqina babantu ababini buyinene.</verse>
			<verse number="18">Mna ndingulowo uzingqinelayo; uyandingqinela nalowo wandithumayo, uBawo.</verse>
			<verse number="19">Bathi ngoko kuye, Uphi na uYihlo? Waphendula uYesu wathi, Anindazi mna; anindazi noBawo; ukuba benindazile mna, ninge nimazile noBawo.</verse>
			<verse number="20">Loo mazwi wawathetha uYesu ngasemkhumbini wokulondoloza imali, efundisa endlwini kaThixo. Akubangakho namnye umsa izandla; ngokuba belingekafiki ilixa lakhe.</verse>
			<verse number="21">Wabuya ngoko uYesu wathi kubo, Ndiyemka mna; niya kundifuna, nifele esonweni senu; apho ndiya khona mna, aninako ukufika nina.</verse>
			<verse number="22">Ayesithi ngoko amaYuda, Angaba uya kuzibulala na? ngokuba esithi, Apho ndiya khona mna, aninako ukufika nina.</verse>
			<verse number="23">Wathi kuwo, Nina ningabangaphantsi; mna ndingowaphezulu; nina ningabeli hlabathi; mna andingoweli hlabathi.</verse>
			<verse number="24">Ndatsho ngoko kuni ukuthi, Niya kufela ezonweni zenu; kuba ekubeni nithe anakholwa ukuba ndinguye, niya kufela ezonweni zenu.</verse>
			<verse number="25">Athi ngoko kuye, Ungubani na? Athi kubo uYesu, Ndiyiloo nto ndayixelayo kuni kwasekuqaleni.</verse>
			<verse number="26">Ndineendawo ezininzi zokuthetha nokugweba ngani; lowo wandithumayo uyinene; ndaye mna ndithetha ehlabathini, izinto endazivayo kuye, ndizithethe.</verse>
			<verse number="27">Akaqondanga ukuba ebethetha ngoYise kuwo.</verse>
			<verse number="28">Wathi ngoko uYesu kuwo, Xa nithe namphakamisa uNyana woMntu, noqonda oko ukuba ndinguye, nokuba andenzi nto ngokwam; ndisuka ndizithethe ezi zinto njengoko wandifundisayo uBawo.</verse>
			<verse number="29">Lowo wandithumayo unam; uBawo akandishiyanga ndedwa; kuba mna ndihlala ndizenza izinto ezikholekileyo kuye.</verse>
			<verse number="30">Akubon' ukuba uyazithetha ezi zinto, bakholwa kuye, baba baninzi.</verse>
			<verse number="31">Uthe ngoko uYesu kuloo maYuda akholiweyo kuye, Ukuba nina nithe nahlala elizwini lam, noba ningabafundi bam, inyaniso.</verse>
			<verse number="32">Naniya kuyazi inyaniso, yaye inyaniso iya kunikhulula.</verse>
			<verse number="33">Aphendula athi kuye, Thina siyimbewu ka-Abraham, asizanga sibe ngamakhoboka amntu; utsho ngani na ukuthi, Niya kukhululwa?</verse>
			<verse number="34">Wawaphendula uYesu wathi, Inene, inene, ndithi kuni, Bonke abenza isono bangamakhoboka esono.</verse>
			<verse number="35">Ikhoboka ke alihlali endlwini ngonaphakade; ngunyana ohlala ngonaphakade.</verse>
			<verse number="36">Ngoko ukuba uNyana uthe wanikhulula, noba nikhululekile inene.</verse>
			<verse number="37">Ndiyazi ukuba niyimbewu ka-Abraham; ke nifuna ukundibulala, ngokuba ilizwi lam lingenakuhamba kuni.</verse>
			<verse number="38">Mna ndithetha endikubonileyo kuBawo; nani ke nenza enikubonileyo kuyihlo.</verse>
			<verse number="39">Aphendula athi kuye, Ubawo nguAbraham. Athi kuwo uYesu, Ukuba beningabantwana baka-Abraham, ninge niyenza imisebenzi ka-Abraham.</verse>
			<verse number="40">Kaloku ke, nifuna ukubulala mna, mntu unixelele inyaniso endayiva kuThixo; akakwenzanga oko uAbraham.</verse>
			<verse number="41">Nina nenza imisebenzi yooyihlo. Athi ngoko kuye, Thina asizelwe ngabuhenyu; mnye uBawo wethu, uThixo.</verse>
			<verse number="42">Uthe ke uYesu kuwo, Ukuba uThixo ebenguYihlo, ninge nindithanda; kuba mna ndaphuma kuThixo, ndifikile ke; kuba andizanga ngokwam, nguye owandithumayo.</verse>
			<verse number="43">Yini na ukuba ningayiqondi intetho yam? ngenxa yokuba ningenakuliva ilizwi lam.</verse>
			<verse number="44">Nina ningaboyihlo uMtyholi, neenkanuko zoyihlo niyathanda ukuzenza. Yena waye esisibulala-mntu kwasekuqaleni, akemi enyanisweni, ngokuba akukho nyaniso kuye. Xa sukuba ethetha ubuxoki, uthetha okukokwakhe; ngokuba ulixoki, noyise wawo.</verse>
			<verse number="45">Mna ke, ngokuba ndithetha inyaniso, anikholwa ndim.</verse>
			<verse number="46">Ngubani na kuni ondohlwayayo ngenxa yesono? Ukuba ke ndithetha inyaniso, kungani na ukuba ningakholwa ndim?</verse>
			<verse number="47">Lowo ungokaThixo, uyaweva amazwi kaThixo; ngenxa yoko aniweva nina, ngokuba ningengabakaThixo.</verse>
			<verse number="48">Aphendula ke ngoko amaYuda, athi kuye, Asitsho na ukuthi, ungumSamariya na, kwaye unedemon?</verse>
			<verse number="49">Waphendula uYesu wathi, Andinademon mna; ndibeka uBawo; nina ke nibe nindihlaza.</verse>
			<verse number="50">Mna ke andifuni luzuko lwam; ukho lowo ufunayo, ugwebayo.</verse>
			<verse number="51">Inene, inene, ndithi kuni, Ukuba umntu uthe waligcina ilizwi lam, akasayi kuza abone kufa naphakade.</verse>
			<verse number="52">Athi ngoko amaYuda kuye, Kukalokunje, siyazi ukuba unedemon. uAbraham wafa, nabo abaprofeti bafa; wena ke uthi, Ukuba umntu uthe waligcina ilizwi lam, akasayi kuza eve kufa naphakade.</verse>
			<verse number="53">Wena ungaba umkhulu yini na kunobawo wethu uAbraham, yena wafayo? nabaprofeti bafa; uzenza bani na?</verse>
			<verse number="54">Waphendula uYesu wathi, Ukuba mna ndithi ndizizukise, uzuko lwam alungebi nto; nguBawo ondizukisayo; enithi nguThixo wenu;</verse>
			<verse number="55">Kambe animazanga; Mna ke ndiyamazi; nokuba ndithe andimazi, ndoba ndilixoki njengani; ndiyamazi, ndiligcinile nelizwi lakhe.</verse>
			<verse number="56">Uyihlo uAbraham wagcobela ukuwubona umhla wam, wawubona, wavuya.</verse>
			<verse number="57">Athi ngoko amaYuda kuye, Ungekabi naminyaka imashumi mahlanu nje, umbonile na uAbraham?</verse>
			<verse number="58">Wathi kuwo uYesu, Inene, inene, ndithi kuni, Engekabikho uAbraham, mna ndikho kade.</verse>
			<verse number="59">Ngoko achola amatye ukuba amgibisele. Wazimela ke uYesu, waphuma etempileni, wacanda phakathi kwabo;</verse>
		</chapter>
		<chapter number="9">
			<verse number="1">Uthe ke edlula, wabona umntu obe eyimfama kwasekuzalweni kwakhe.</verse>
			<verse number="2">Bambuza ke abafundi bakhe, besithi, Rabhi, ngubani na owonayo, ngulo, ngabazali bakhe, sini na, ukuze azalwe eyimfama nje?</verse>
			<verse number="3">Waphendula uYesu wathi, Akone lo, akone bazali bakhe; uzelwe eyimfama ukuze ibonakalaliselwe kuye.</verse>
			<verse number="4">Ndimelwe kukuyisebenza imisebenzi yowandithumayo, kusesemini; kuza ubusuku, xa kungekho namnye unako ukusebenza.</verse>
			<verse number="5">Xa ndisesehlabathini, ndilukhanyiselo lwehlabathi.</verse>
			<verse number="6">Akuba etshilo, watshica emhlabeni, wenza udaka ngamathe, wawathambisa ngodongwe amehlo emfama leyo.</verse>
			<verse number="7">Wathi kuyo, Hamba uye kuhlamba echibini laseSilowa (oko kukuthi ngentetho evakalayo, Thunyiwe). Yemka ngoko, yaya yahlamba, yeza ibona.</verse>
			<verse number="8">Baye ngoko abamelwane, nababembona ngaphambili ukuba uyimfama, besithi, Lo asinguye na obehleli engqiba?</verse>
			<verse number="9">Inxenye ibisithi, Nguye lo; abanye ke besithi, Ufana naye; yena ke wayesithi, Ndinguye.</verse>
			<verse number="10">Bathi ngoko kuye, Atyhilwe na amehlo akho?</verse>
			<verse number="11">Waphendula yena wathi, Umntu ekuthiwa nguYesu wenze udaka, waqaba amehlo am, wathi kum, Yiya echibini leSilowa, uhlambe; ndiyile ke ndahlamba, ndabuya ndibona.</verse>
			<verse number="12">Bathi ngoko kuye, Uphi na yena? Wathi, Andazi.</verse>
			<verse number="13">Bamzisa kubaFarisi lowo ubefudula eyimfama.</verse>
			<verse number="14">Ke kaloku kwakuyisabatha, oko uYesu wenza udaka, wawavula amehlo akhe.</verse>
			<verse number="15">Babuya ngoko ke bambuza nabaFarisi, ukuba utheni na ukuba abuye abone. Uthe ke yena kubo, Ubeke udaka emehlweni am, ndaza ndahlamba;</verse>
			<verse number="16">Babesithi ngoko abathile bakubaFarisi, Lo mntu asingowakwaThixo, ngokuba isabatha akayigcini. Babesithi abanye, Angathini na umntu ongumoni ukwenza imiqondiso engakanana? Kwabakho iyantlukwano phakathi kwabo.</verse>
			<verse number="17">Babuya bathi kwimfama, Uthini na wena ngaye, ewavulile nje amehlo akho? Wathi, Ungumprofeti.</verse>
			<verse number="18">Akakholwa ngoko amaYuda ngaye, ukuba ebeyimfama, wabuya wabona, ada abiza abazali balowo ubuye wabona.</verse>
			<verse number="19">Ababuza esithi, Lo ngunyana wenu na, enithi nina wazalwa eyimfama? Kutheni na ke ngoku ebona?</verse>
			<verse number="20">Abazali bakhe bawaphendula bathi, Siyazi ukuba lo ngunyana wethu, kwanokuba ke wazalwa eyimfama;</verse>
			<verse number="21">Le nto ke abonayo ngoku asazi; novule amehlo akhe, asimazi thina; Buzani kuye, woziphendulela.</verse>
			<verse number="22">Batsho abazali bakhe, ngokuba babesoyika amaYuda; kuba amaYuda abeselenqophisene ngokuthi, Ukuba uthe umntu wamvuma ukuba unguKristu, aze akhutshwe esikhungwini.</verse>
			<verse number="23">Bathi ngoko abazali bakhe, Uselemkhulu; buzani kuye.</verse>
			<verse number="24">Ambiza ngoko okwesibini umntu obeyimfama, athi kuye, Zukisa uThixo; siyazi thina ukuba lo mntu ungumoni.</verse>
			<verse number="25">Uphendule ngoko yena, wathi, Ukuba ungumoni, andazi; ndazi nto-nye, eyokuba ndibe ndiyimfama nje, ngoku ndiyabona.</verse>
			<verse number="26">Abuye ke athi kuye, Wenze ntoni na kuwe? utheni na ukuwavula amehlo akho?</verse>
			<verse number="27">Wawaphendula wathi, Sendinixelele, naza aneva; nithandelani na ukubuya nive? Ngaba nani nifuna ukuba ngabafundi bakhe na?</verse>
			<verse number="28">Amtshabhisa ngoko athi, Nguwe ongumfundi wakhe; Thina singabafundi bakaMoses.</verse>
			<verse number="29">Siyazi thina, ukuba uThixo uthethile kuMoses; lo yena asimazi apho avela khona.</verse>
			<verse number="30">Waphendula umntu lowo, wathi kubo, Nasi apha isimanga, ukuthi nina ningazi apho avela khona; ukanti uwavulile amehlo am.</verse>
			<verse number="31">Siyazi ke ukuba uThixo akabeva aboni; kodwa ukuba umntu uthi amhlonele uThixo, akwenze ukuthanda kwakhe, uyamva lowo.</verse>
			<verse number="32">Kwasephakadeni akuzanga kuviwe ukuba umntu wakha wavula amehlo ozelwe eyimfama.</verse>
			<verse number="33">Ukuba lo ebengenguye owakwaThixo, ebengenakwenza nto.</verse>
			<verse number="34">Aphendula athi kuye, Wena wazalelwa ezonweni kanye; usifundisa ntoni na? Bamkhuphela ngaphandle.</verse>
			<verse number="35">Weva uYesu ukuba amkhuphele phandle; Uthe akuba emfumene, wathi kuye, Uyakholwa na kuNyana kaThixo?</verse>
			<verse number="36">Uphendule yena wathi, Ongubani na, Nkosi, ukuze ndikholwe kuye?</verse>
			<verse number="37">uYesu wathi kuye, Umbonile; nguye lo uthetha nawe.</verse>
			<verse number="38">Wathi ke yena, Ndiyakholwa, Nkosi. Waza waqubuda kuye.</verse>
			<verse number="39">Wathi uYesu, Mna ndizele ugwebo kweli hlabathi, ukuze abangaboniyo babone; bathi ababonayo babe ziimfama.</verse>
			<verse number="40">Baziva ezo nto abakubaFarisi ababenaye, bathi kuye, Singaba siziimfama nathi na?</verse>
			<verse number="41">Wathi kubo uYesu, Ukuba beniziimfama, ngeningenasono; kungoku nithi, Siyabona; ngoko ke isono senu sihleli.</verse>
		</chapter>
		<chapter number="10">
			<verse number="1">Inene, inene, ndithi kuni, Ongangeniyo ngalo isango ebuhlantini bezimvu, osuka akhwele ngandawo yimbi, lowo ulisela nesihange.</verse>
			<verse number="2">Ke yena ongena ngalo isango ngumalusi wezimvu.</verse>
			<verse number="3">Umgcini-sango uyamvulela lowo; nezimvu ziyaliva ilizwi lakhe, azibize ezakhe ngamagama, azikhokelele phandle.</verse>
			<verse number="4">Athi akuzikhupha ezakhe izimvu, uhamba phambi kwazo, zize izimvu zimlandele, ngokuba ziyalazi izwi lakhe.</verse>
			<verse number="5">Ke owasemzini aziyi kumlandela; ziya kusaba kuye; ngokuba azilazi ilizwi labasemzini.</verse>
			<verse number="6">Lo mzekeliso wawuthetha kubo uYesu; ke bona abaziqondanga ukuba zizinto zini na ezo abezithetha kubo.</verse>
			<verse number="7">Waphinda ngoko uYesu wathi kubo, Inene, inene, ndithi kuni, Ndim isango lezimvu.</verse>
			<verse number="8">Bonke abafika ngaphambi kwam bangamasela nezihange, kodwa izimvu azibeva.</verse>
			<verse number="9">Ndim isango; ukuba umntu uthe wangena ngam, wosindiswa; uya kungena ephuma, afumane utyani.</verse>
			<verse number="10">Isela alizi lingazele ukuze libe, lixhele, litshabalalise. Mna ndizele ukuze babe nobomi, babe nabo ke ngokugqithiseleyo.</verse>
			<verse number="11">Ndim umalusi olungileyo; umalusi olungileyo ubuncamela izimvu ubomi bakhe.</verse>
			<verse number="12">Ungumqeshwa, engenguye umalusi, o izimvu ezingezizo ezakhe, uthi akubona ingcuka isiza, azishiye izimvu, asabe;</verse>
			<verse number="13">Umqeshwa lo ke ubaleka kuba engumqeshwa engazikhathalele izimvu.</verse>
			<verse number="14">Ndim umalusi olungileyo, ndiyazazi ezam, ndiyaziwa zezam.</verse>
			<verse number="15">Njengoko endazi uBawo, nam ndiyamazi uBawo, nobomi bam ndibuncamela izimvu.</verse>
			<verse number="16">Ndinazo nezinye izimvu, ezingezizo ezobu buhlanti. Kwanazo ndimelwe kukuzizisa; zaye ziya kuliva ilizwi lam; zibe mhlambi mnye, nomalusi abe mnye.</verse>
			<verse number="17">Ngenxa yoku uBawo uyandithanda; ngokuba mna ndibuncama ubomi bam, ukuze ndibuye ndibuthabathe.</verse>
			<verse number="18">Akukho namnye ubuhluthayo kum, ndiyabuncama ngokwam; ndinegunya lokubuncama, ndinegunya lokubuya ndibuthabathe; lo mthetho ndawamkela kuBawo.</verse>
			<verse number="19">Abuya ngoko amaYuda athi qheke kubini ngenxa yala mazwi.</verse>
			<verse number="20">Yayisithi ke into eninzi kuwo, Unedemon, uyageza; yini na ukuba nimphulaphule?</verse>
			<verse number="21">Abanye bathi, La mazwi asingowomntu unendimoni. Idemon inako na ukuwavula amehlo eemfama?</verse>
			<verse number="22">Ke kaloku kwabakho umthendeleko wokuhlaziywa kwetempile eYerusalem; kwaye kusebusika.</verse>
			<verse number="23">Waye ehambahamba uYesu etempileni, evarandeni kaSolomon.</verse>
			<verse number="24">Amngqonga ngoko amaYuda, athi kuye, Koda kube nini na usiphongomisile? Ukuba unguye uKristu wena, sixelele ngokuphandle.</verse>
			<verse number="25">Wawaphendula uYesu wathi, Ndinixelele, noko anikholwa; imisebenzi endiyenzayo mna egameni likaBawo, yona iyangqina ngam.</verse>
			<verse number="26">Nina anikholwa; ngokuba aningabo abezimvu zam; njengoko ndanixelelayo.</verse>
			<verse number="27">Ezam izimvu ziyaliva ilizwi lam, ndibe nam ndizazi, zindilandela;</verse>
			<verse number="28">mna ndizinika ubomi obungunaphakade; azisayi kutshabalala naphakade; akukho namnye uya kuzihlutha esandleni sam.</verse>
			<verse number="29">uBawo ondinike zona ungaphezu kwabo bonke; akukho namnye unako ukuzihlutha esandleni sikaBawo.</verse>
			<verse number="30">Mna noBawo sibanye.</verse>
			<verse number="31">Abuya ngoko amaYuda achola amatye ukuba amxulube.</verse>
			<verse number="32">Wawaphendula uYesu wathi, Mininzi imisebenzi emihle endanibonisayo, ivela kuBawo; Nindixuluba ngenxa yawuphi na umsebenzi?</verse>
			<verse number="33">Amphendula amaYuda esithi, Asikuxulubeli msebenzi mhle; kungenxa yokunyelisa; nangokuba wena usithi, ungumntu, usuke uzenze uThixo.</verse>
			<verse number="34">Wawaphendula uYesu wathi, Akubhaliwe na emthethweni wenu, kwathiwa, Mna ndithe ningoothixo?</verse>
			<verse number="35">Ukuba uthe bona bangoothixo, àbafikelwa kubo ilizwi likaThixo, sibe ke sona isibhalo singenakwaphulwa;</verse>
			<verse number="36">Nithi nina ngaye lowo uYise wamngcwalisayo, wamthuma ehlabathini, ukuthi, Uyanyelisa; Ngokuba ndithe, NdinguNyana kaThixo?</verse>
			<verse number="37">Ukuba andiyenzi imisebenzi kaBawo, musani ukukholwa ndim.</verse>
			<verse number="38">Ke ukuba ndiyayenza, nokuba anikholwa ndim, kholwani yiyo yona imisebenzi; ukuze nazi, nikholwe, ukuba uBawo ukum, nam ndikuye.</verse>
			<verse number="39">Abuya ngoko afuna ukumbamba; kodwa wasinda esandleni sabo.</verse>
			<verse number="40">Wabuya wemka, waya phesheya kweYordan, kwindawo abebhaptizela kuyo uYohane kuqala; wahlala khona.</verse>
			<verse number="41">Kweza babaninzi kuye, bathi, uYohane okunene akenzanga namnye umqondiso;</verse>
			<verse number="42">Bakholwa kuye, abaninzi apho.</verse>
		</chapter>
		<chapter number="11">
			<verse number="1">Ke kaloku, kwaye kusifa umntu othile, uLazaro waseBhetani, umzi wakulooMariya, noMarta udade wabo.</verse>
			<verse number="2">Yaye ke inguloo Mariya, wayithambisayo iNkosi ngamafutha aqholiweyo, wazisulayo iinyawo zayo ngeenwele zakhe, omnakwabo uLazaro wayesifa.</verse>
			<verse number="3">Bathumela ngoko oodade babo kuye, besithi, Nkosi, uyabona, lowo umthandayo uyafa.</verse>
			<verse number="4">Evile ke uYesu wathi, Esi sifo asiyelele kufeni; singenxa yozuko lukaThixo, ukuze uNyana kaThixo azukiswe ngaso.</verse>
			<verse number="5">Ke uYesu wayebathanda ooMarta nomsakwabo, noLazaro.</verse>
			<verse number="6">Uthe ngoko akuva ukuba uyafa, wakha okunene wahlala kuloo ndawo abekuyo iintsuku ezimbini.</verse>
			<verse number="7">Waza emveni koko wathi kubafundi bakhe, Masibuye siye kwelakwaYuda.</verse>
			<verse number="8">Bathi abafundi bakhe kuye, Rabhi, amaYuda ebefuna ngoku ukukuxuluba ngamatye nje; Ùya kubuya uye khona na?</verse>
			<verse number="9">Waphendula uYesu wathi, Akalishumi elinamabini na amaxa emini? Ukuba umntu uthi ahambe emini, akakhubeki; ngokuba elubona ukhanyiselo lweli hlabathi.</verse>
			<verse number="10">Kodwa ukuba umntu uthi ahambe ebusuku, uyakhubeka; ngokuba ukukhanya kungekho kuye.</verse>
			<verse number="11">Wazithetha ezi zinto; aze emveni koko athi kubo, uLazaro, umhlobo wethu, ulele; ndiyaya ukuba ndimvuse ebuthongweni.</verse>
			<verse number="12">Bathi ngoko abafundi bakhe, Nkosi, ukuba ulele, wosinda.</verse>
			<verse number="13">Ke yena uYesu ubethetha ukufa kwakhe. Bona ke bebeba uthetha ngokulala ubuthongo.</verse>
			<verse number="14">Wandula ngoku uYesu wathi kubo ngokungafihilisiyo, uLazaro ufile.</verse>
			<verse number="15">Ndiyavuya ke ngenxa yenu, ukuba ndibe ndingekho khona, ukuze nikholwe, masiye kuye noko.</verse>
			<verse number="16">Uthe ngoko uTomas, okuthiwa nguDidimo, kubafundi kunye naye, Masiye nathi, ukuze sife naye.</verse>
			<verse number="17">Efikile ngoko uYesu, wafika eselesengcwabeni iintsuku zone.</verse>
			<verse number="18">Ke kaloku iBhetani ibikufuphi neYerusalem, umgama wayo uzizitadiya ezingathi zilishumi elinantlanu.</verse>
			<verse number="19">Kwafika abaninzi bakumaYuda, kwabo babenoMarta noMariya, ukuze babakhuze ngaye umnakwabo.</verse>
			<verse number="20">Akuva ngoko uMarta ukuba uYesu uyeza, wamhlangabeza; ke yena uMariya wahlala endlwini.</verse>
			<verse number="21">Wathi ngoko uMarta kuYesu, Nkosi, ukuba ubulapha, umnakwethu ange engafanga.</verse>
			<verse number="22">Nangoku ndiyazi ukuba, ongathi ukucele kuThixo, oko wokunika uThixo.</verse>
			<verse number="23">Athi kuye uYesu, Umnakwenu uya kubuya avuke.</verse>
			<verse number="24">Athi uMarta kuye, Ndiyazi ukuba uya kubuya avuke eluvukweni, ngomhla wokugqibela.</verse>
			<verse number="25">Wathi uYesu kuye, Ndim uvuko, ndim ubomi; lowo ukholwayo kum, nokuba ubethe wafa, wodla ubomi.</verse>
			<verse number="26">Bonke abadla ubomi bekholwa kum, abasayi kufa naphakade; Uyakholwa na koko?</verse>
			<verse number="27">Athi kuye, Ewe, Nkosi, mna ndiyakholwa ukuba wena unguye uKristu, uNyana kaThixo, lowo uzayo ehlabathini.</verse>
			<verse number="28">Akuba etshilo wemka, waya wabiza uMariya umsakwabo ngasese, wathi, uMfundisi ukho, uyakubiza.</verse>
			<verse number="29">Evile ke yena, wasuka ngokukhawuleza waya kuye.</verse>
			<verse number="30">Ke kaloku, uYesu ebengekangeni edolophini, kodwa wayesekuloo ndawo wayedibene kuyo noMarta.</verse>
			<verse number="31">Athe ngoko amaYuda abenaye endlwini emkhuza, akumbona uMariya, ukuba usuke kamsinya waphuma, amlandela esithi, Uya engcwabeni, ukuya kulila khona.</verse>
			<verse number="32">uMariya ngoko, akufika apho uYesu ebekhona, akumbona, wawa ezinyaweni zakhe, esithi kuye, Nkosi, ukuba ubulapha, ange engafanga umnakwethu.</verse>
			<verse number="33">Uthe ngoko uYesu, akumbona elila, namaYuda abeze naye elila, wafutheka, wakhathazeka.</verse>
			<verse number="34">Athi, Nimbeke phi na? Bathi kuye, Nkosi, yiza ubone.</verse>
			<verse number="35">Walila uYesu.</verse>
			<verse number="36">Ayesithi ngoko amaYuda, Yabonani ke ukumthanda kwakhe!</verse>
			<verse number="37">Ke abathile kuwo bathi, Ubengenako na lo, wawavulayo amehlo emfama, ukwenza ukuba nalo angafi?</verse>
			<verse number="38">Abuye ke uYesu afutheke ngaphakathi kwakhe, eze engcwabeni. Laye ke lingumqolomba, kubekwe ilitye phezu kwawo.</verse>
			<verse number="39">Athi uYesu, Lisuseni ilitye. Athi kuye uMarta, udade wofileyo, Nkosi, uselenuka, kuba untsuku-ne efile.</verse>
			<verse number="40">Athi uYesu kuye, Anditshongo na kuwe ukuthi, Ukuba uthe wakholwa, wolubona uzuko lukaThixo?</verse>
			<verse number="41">Balisusa ngoko ilitye apho abelele khona ofileyo. Wawaphakamisa ke amehlo uYesu, wakhangela phezulu, wathi, Bawo, ndiyabulela kuwe kuba undivile.</verse>
			<verse number="42">Mna ke bendisazi ukuba uhleli undiva; ke nditsho ngenxa yesihlwele esixhonteleyo, ukuze bakholwe ukuba wena wandithuma.</verse>
			<verse number="43">Akuba etshilo, wadanduluka ngezwi elikhulu, wathi, Lazaro, phuma.</verse>
			<verse number="44">Waphuma ofileyo, ebotshiwe iinyawo nezandla ngezithandelo, nobuso bakhe bujikelwe ngeqhiya. Athi kubo uYesu, Mkhululeni, nimyeke ahambe.</verse>
			<verse number="45">Ithe ngoko into eninzi kumaYuda, ebize kuMariya, yakuzibona izinto azenzileyo uYesu, yakholwa kuye.</verse>
			<verse number="46">Ke abathile kuwo bemka baya kubaFarisi, babaxelela izinto azenzileyo uYesu.</verse>
			<verse number="47">Bahlanganisa ngoko ababingeleli abakhulu nabaFarisi intlanganiso yamatyala, bathi, Senza ntoni na? ngokuba lo mntu wenza imiqondiso emininzi.</verse>
			<verse number="48">Ukuba sithe samyeka ngokunje, bonke baya kukholwa kuye; athi ke amaRoma eze, athimbe indawo yethu, kwanohlanga lwethu.</verse>
			<verse number="49">Ke kaloku omnye wabo, uKayafa, engumbingeleli omkhulu ngaloo mnyaka, wathi kubo, Anazi nto nina;</verse>
			<verse number="50">Kananjalo aniqondi ukuba kusilungele, ukuba kufe umntu abe mnye ngenxa yabantu, ukuze lungatshabalali uhlanga luphela.</verse>
			<verse number="51">Oku ke akakuthethanga kuphuma kuye; wathi, kuba ebengumbingeleli omkhulu ngaloo nyaka, waprofeta ukuba uYesu uza kulufela uhlanga;</verse>
			<verse number="52">kungabi ngenxa yohlanga olo lodwa, kube ngenxa yabantwana bakaThixo abalusali, ukuba abahlanganisele ndawonye.</verse>
			<verse number="53">Kususela kuloo mini ngoko babhunga ukuba bambulale.</verse>
			<verse number="54">Ngoko uYesu akabanga sahamba ekuhleni phakathi kwamaYuda; Wesuka apho, waya ezweni elikufuphi nentlango, emzini ekuthiwa kukwaEfrayim, walibala khona apho nabafundi bakhe.</verse>
			<verse number="55">Yayikufuphi ke ipasika yamaYuda; kwenyuka into eninzi iphuma kwelo zwe, yaya eYerusalem phambi kwayo ipasika, ukuze izenze nyulu.</verse>
			<verse number="56">Ayemfuna ngoko uYesu, ethetha odwa, emi etempileni, esithi, Nithini na?</verse>
			<verse number="57">Ke kaloku ababingeleli abakhulu nabaFarisi babewise umthetho wokuthi, ukuba umntu uthe wazi apho akhona, maze axele, ukuze bambambe.</verse>
		</chapter>
		<chapter number="12">
			<verse number="1">uYesu ngoko, kwiintsuku ezintandathu eziphambi kwayo ipasika, weza eBhetani, apho ebekhona uLazaro owayefile, awamvusayo kwabafileyo.</verse>
			<verse number="2">Bamenzela isidlo khona; uLazaro ke ebengomnye wabo babehleli naye etafileni.</verse>
			<verse number="3">Wathabatha ke uMariya iponti yamafutha aqholiweyo enadusi engangxengelelweyo, exabiso likhulu; wathambisa iinyawo zikaYesu, wazisula iinyawo zakhe ngeenwele zakhe; yazala ke indlu livumba lamafutha lawo aqholiweyo.</verse>
			<verse number="4">Uthe ngoko omnye wakubafundi bakhe, uYuda Sikariyoti, okaSimon, lowo umngcatshayo.</verse>
			<verse number="5">Bekungani na ukuba la mafutha aqholiweyo angathengiswanga ngeedenariyo ezimakhulu mathathu, kuphiwe amahlwempu?</verse>
			<verse number="6">Watsho ke, kungengakuba ebekhathalele mahlwempu; kodwa ngenxa yokuba ebelisela, inaye ingxowa, ziphatha oko zifakwa kuyo.</verse>
			<verse number="7">Wathi ngoko uYesu, Myeke; uwagcinele imini yokungcwatywa kwam.</verse>
			<verse number="8">Kuba amahlwempu nihleli ninawo; ke mna anihleli ninam.</verse>
			<verse number="9">Yathi ngoko indimbane enkulu yakumaYuda yakwazi ukuba ulapho; yeza kungengenxa kaYesu yedwa, yeza ukuze ibone noLazaro, lowo wamvusayo kwabafileyo.</verse>
			<verse number="10">Kodwa ababingeleli abakhulu babhunga ukuze bambulale noLazaro;</verse>
			<verse number="11">ngokuba ngenxa yakhe abaninzi bamaYuda bemka, bakholwa kuye uYesu.</verse>
			<verse number="12">Ngengomso indimbane eyabe ize emthendelekweni, yakuva ukuba uYesu uyeza eYerusalem,</verse>
			<verse number="13">Yathabatha amasebe esundu, yaphuma yaya kumkhawulela, yadanduluka, yathi, Hosana! Makabongwe uKumkani wakwaSirayeli, uzayo egameni leNkosi.</verse>
			<verse number="14">Uthe ke uYesu, elifumene iesile, wahlala phezu kwalo; njengoko kubhaliwe kwathiwa,</verse>
			<verse number="15">Musa ukoyika, ntombi inguZiyon; yabona, uKumkani wakho uza, ekhwele etholeni le-esile.</verse>
			<verse number="16">Ezo zinto ke abaziqondanga abafundi bakhe ukuqala; bathi kodwa akuba ezukisiwe uYesu, bandula ukukhumbula ukuba ezi zinto zibhaliwe ngaye, nokuba bayazenza ezi zinto kuye.</verse>
			<verse number="17">Ibe ingqina ngoko indimbane leyo, ibe inaye oko wambizayo uLazaro ukuba aphume engcwabeni, wamvusa kwabafileyo.</verse>
			<verse number="18">Ngenxa yoko indimbane yamhlangabeza; ngokuba yayivile ukuba uwenzile lo mqondiso.</verse>
			<verse number="19">Bathe ngoko abaFarisi phakathi kwabo, Niyabona na kodwa ukuba anincedi lutho? nalo ihlabathi lilandela yena.</verse>
			<verse number="20">Ke kaloku, kwakukho amaGrike athile kwababenyukile, beze kunqula emthendelekweni.</verse>
			<verse number="21">Wona ngoko eza kuFilipu waseBhetesayida yelaseGalili, acela kuye, esithi, Nkosi, singa singabona uYesu.</verse>
			<verse number="22">Ufika uFilipu axelele uAndreya; bathi kanjalo ooAndreya noFilipu baxelele uYesu.</verse>
			<verse number="23">Wabaphendula ke uYesu esithi, Lifikile ilixa lokuba uNyana woMntu azukiswe.</verse>
			<verse number="24">Inene, inene, ndithi kuni, Ukuba ukhozo lwengqolowa oluwe emhlabeni aluthanga lufe, lona lona luhlala lungabi nto; ke ukuba luthe lwafa, luthwala isiqhamo esininzi.</verse>
			<verse number="25">Lowo uwuthandayo umphefumlo wakhe, wolahlekelwa nguwo; lowo uwuthiyayo umphefumlo wakhe kweli hlabathi, wowulondolozela ubomi obungunaphakade.</verse>
			<verse number="26">Ukuba ubani uthi andikhonze, makandilandele; apho ndikhona mna, woba lapho nomkhonzi wam; ukuba ubani uthi andikhonze, wombeka uBawo.</verse>
			<verse number="27">Ngoku umphefumlo wam ukhathazekile; ndithini na? Bawo, ndisindise kweli lixa; kungokunje ndizele leli lixa.</verse>
			<verse number="28">Bawo, lizukise igama lakho. Kweza ngoko izwi liphuma ezulwini, lisithi, Ndilizukisile, ndiya kubuya ndilizukise.</verse>
			<verse number="29">Baye ngoko abantu ababemi khona, bekuva oko, bathi kuyaduduma. Abanye bathi, Kuthethe isithunywa sezulu kuye.</verse>
			<verse number="30">Waphendula uYesu wathi, Eli lizwi alibangakho ngenxa yam; libekho ngenxa yenu.</verse>
			<verse number="31">Kungoku ukugwetywa kwalo eli hlabathi; kungoku umphathi walo eli hlabathi aya kukhutshelwa phandle.</verse>
			<verse number="32">Mna ke, ukuba ndithe ndaphakanyiswa emhlabeni, ndiya kubatsalela bonke kum.</verse>
			<verse number="33">Wakutsho ke oku, eqondisa ukuba kukufa kuni na abeza kufa ngako.</verse>
			<verse number="34">Samphendula isihlwele sathi, Thina sivile emthethweni, ukuba uKristu yena uhlala ngonaphakade; utsho ngani na wena ukuthi, uNyana woMntu umelwe kukuthi aphakanyiswe? Ungubani na lo Nyana woMntu?</verse>
			<verse number="35">Uthe ngoko uYesu kubo, Liselilifutshane ixesha lokuba ukhanyiso lube nani. Hambani nisenokhanyiso, hleze ubumnyama bunifikele; kuba lowo uhamba ebumnyameni akakwazi apho aya khona.</verse>
			<verse number="36">Xa nisenokhanyiso, kholwani kulo ukhanyiso, ukuze nibe ngabantwana bokukhanya. Ezi zinto wazithetha uYesu, wemka, wazimela.</verse>
			<verse number="37">Ke kaloku, nakuba wayenze imiqondiso engaka phambi kwabo, abakholwanga kuye;</verse>
			<verse number="38">ukuze ilizwi likaIsaya umprofeti lizaliseke, awalithethayo esithi, Nkosi, ngubani na okholiweyo ludaba lwethu? Nengalo yeNkosi ityhileke kubani na?</verse>
			<verse number="39">Ababa nako ukukholwa ngoko, ngokuba uIsaya ubuya athi,</verse>
			<verse number="40">Uwamfamekisile amehlo abo, Uyiqaqadekisile intliziyo yabo; ukuze bangaboni ngamehlo, baqonde ngentliziyo, bajike, ndibaphilise.</verse>
			<verse number="41">Ezi zinto wazithetha uIsaya, oko wabubonayo ubuqaqawuli bakhe, wathetha ngaye.</verse>
			<verse number="42">Noko ke nakubo abaphathi into eninzi yakholwa kuye; kodwa ngenxa yabaFarisi babengamvumanga, ukuze bangagxothwa esikhungwini;</verse>
			<verse number="43">kuba babethanda uzuko oluvela ebantwini, ngaphezu kozuko oluvela kuThixo.</verse>
			<verse number="44">Wadanduluka ke uYesu, wathi, Lowo ukholwayo kum, akakholwa kum, ukholwa kulowo wandithumayo.</verse>
			<verse number="45">Lowo undibonayo ubona owandithumayo.</verse>
			<verse number="46">Mna, lukhanyiso, ndifikile ehlabathini, ukuze bonke abakholwayo kum bangahlali ebumnyameni.</verse>
			<verse number="47">Nokuba umntu uthe weva amazwi la am, akakholwa, mna andimgwebi; kuba andize kuligweba ihlabathi, ndize kulisindisa ihlabathi.</verse>
			<verse number="48">Lowo undigibayo, angawamkeli amazwi am, unaye omgwebayo; ilizwi endilithethileyo, lilo eliya kumgweba ngomhla wokugqibela.</verse>
			<verse number="49">Ngokuba mna andithethanga okuphuma kum; owandithumayo, uBawo ngokwakhe, nguye owandiwisela umthetho wokuba ndithini na, nokuba ndithethe ntoni na.</verse>
			<verse number="50">Ndiyazi nokwazi ukuba umthetho wakhe lowo bubomi obungunaphakade. Ngoko ke izinto endizithethayo mna, njengoko uBawo andixeleleyo, ndenjenjalo ukuzithetha.</verse>
		</chapter>
		<chapter number="13">
			<verse number="1">Ke kaloku, phambi komthendeleko wepasika, esazi uYesu ukuba lifikile ilixa lokuba anduluke kweli hlabathi, aye kuYise, ebathandile abakhe abasehlabathini, wabathanda kwada kwasekupheleni.</verse>
			<verse number="2">Kwathi, sakuba isidlo sangokuhlwa, eselifakile umtyholi entliziyweni kaYuda Sikariyoti, okaSimon, ukuba amngcatshe.</verse>
			<verse number="3">uYesu wayesazi ukuba uYise uzinikele ezandleni zakhe zonke izinto, nokuba waphuma kuThixo, waya kuThixo:</verse>
			<verse number="4">usuka esidlweni, azibeke phantsi iingubo zakhe; wathabatha itawuli, wabhinqa.</verse>
			<verse number="5">Emva koko wagalela amanzi esityeni sokuhlambela, waqala ukuzihlamba iinyawo zabafundi, nokuzisula ngetawuli abeyibhinqile.</verse>
			<verse number="6">Uza ke kuSimon Petros; athi kuye uPetros, Nkosi, zihlanjwe nguwe na iinyawo zam?</verse>
			<verse number="7">Waphendula uYesu, wathi kuye, Endikwenzayo mna akukwazi wena okwangoku; wokwazi kamva.</verse>
			<verse number="8">Athi uPetros kuye, Akusayi kuzihlamba iinyawo zam, naphakade. Umphendule uYesu, wathi, Ukuba andithanga ndikuhlambe, akunasabelo nam.</verse>
			<verse number="9">Athi uSimon Petros kuye, Nkosi, mazingabi ziinyawo zam zodwa, mazibe zizandla nentloko.</verse>
			<verse number="10">Uthi uYesu kuye, Kulowo uhlanjiweyo akusafuneki nto, selikukuhlanjwa kweenyawo zodwa; uhlambulukile kwaphela; nani ke nihlambulukile, kodwa aninjalo nonke.</verse>
			<verse number="11">Kuba ebemazi lowo umngcatshayo; Wathi ngenxa yoko, Anihlambulukile nonke.</verse>
			<verse number="12">Ngoko, xeshikweni ebezihlambile iinyawo zabo, wazithabatha iingubo zakhe, wabuya wahlala phantsi, wathi kubo, Niyayazi na into endiyenzileyo kuni?</verse>
			<verse number="13">Nina ukundibiza nithi ndinguMfundisi, nithi ndiyiNkosi; kuba ndinjalo.</verse>
			<verse number="14">Ngoko ke, ukuba ndizihlambile iinyawo zenu mna, ndiyiNkosi noMfundisi; nani nifanele ukuhlambana iinyawo.</verse>
			<verse number="15">Kuba ndininike umzekelo, ukuze nani nenze, njengoko ndenze ngako mna kuni.</verse>
			<verse number="16">Inene, inene, ndithi kuni, Akukho mkhonzi umkhulu kunenkosi yakhe; nalowo uthunyiweyo mkhulu kunalowo umthumileyo.</verse>
			<verse number="17">Ukuba niyazazi ezi zinto, ninoyolo ukuba nithi nizenze.</verse>
			<verse number="18">Andithethi ngani, nonke; ndiyabazi abo mna ndibanyulileyo; oko kwenzeke ukuze isibhalo sizaliseke, esithi, Lowo udla isonka nam, undiphakamisele isithende sakhe.</verse>
			<verse number="19">Ndiqala kwangoku ukunixelela kungekehli, ukuze, xa kuthe kwehla, nikholwe ukuba ndinguye.</verse>
			<verse number="20">Inene, inene, ndithi kuni, Lowo wamkela endithe ndamthuma, wamkela mna; nalowo wamkela mna, wamkela owandithumayo.</verse>
			<verse number="21">Akuba ezithethile uYesu ezi zinto, wakhathazeka emoyeni wakhe, wangqina wathi, Inene, inene, ndithi kuni, omnye kuni aba uya kundingcatsha.</verse>
			<verse number="22">Baye ngoko abafundi bekhangelana, bethingaza ukuba uthetha bani na.</verse>
			<verse number="23">Ke kaloku, bekwayame esifubeni sikaYesu omnye umfundi wakhe, obethandwa nguYesu.</verse>
			<verse number="24">Unqwala ngoko uSimon Petros kulowo, ukuba abuze ukuba angaba uthetha bani na.</verse>
			<verse number="25">Eyame esifubeni sikaYesu, uthi kuye, Nkosi, ngubani na?</verse>
			<verse number="26">Waphendula uYesu wathi, Ngulowo ndiya kumnika iqhekeza lesonka, xa ndithe ndalithi nkxu. Elithi nkxu iqhekeza, walinika uYuda Sikariyoti, okaSimon.</verse>
			<verse number="27">Waza emveni kweqhekeza elo, wangena uSathana kuye lowo. Wathi ngoko uYesu kuye, Okwenzayo, kwenze kamsinya.</verse>
			<verse number="28">Ke kaloku, bekungekho namnye, kwababehleli naye esithebeni, ubesazi ukuba utsho ngani na kuye.</verse>
			<verse number="29">Kuba abathile, ekubeni ingxowa ibikuYuda, bebeba uYesu uthi kuye, Thenga ezo zinto sizifunela umthendeleko; nokuba makabanike into amahlwempu.</verse>
			<verse number="30">Elithabathile ngoko yena iqhekeza, waphuma kwaoko;</verse>
			<verse number="31">Xeshikweni ngoko aphumileyo, uthi uYesu, Kukalokunje, uNyana woMntu uzukisiwe, naye uThixo uzukisiwe kuye.</verse>
			<verse number="32">Ukuba ke uThixo uzukisiwe kuye, noThixo uya kumzukisa kuye ngokwakhe, waye eya kumzukisa kwangoku.</verse>
			<verse number="33">Bantwana bam, liselilifutshane ixesha lokuba ndibe nani. Niya kundifuna; njengoko sendithe kumaYuda, Apho ndiya khona mna, aninako ukufika nina; ngoko ke ndithi kuni.</verse>
			<verse number="34">Ndiniwisela umthetho omtsha, wokuba nithandane; Njengoko ndinithandileyo mna, ukuba nani nithandane.</verse>
			<verse number="35">Ngayo le nto baya kwazi bonke, ukuba ningabafundi bam, ukuba nithe nathandana.</verse>
			<verse number="36">Wathi uSimon Petros kuye, Nkosi, uya ngaphi na? Umphendule uYesu, wathi, Apho ndiya khona, aninako ukundilandela ngoku; wondilandela emveni koko.</verse>
			<verse number="37">Wathi uPetros kuye, Nkosi, kungani na ukuba ndingabi nako ukukulandela ngoku? Ndiya kuwuncamela wena umphefumlo wam.</verse>
			<verse number="38">Wamphendula uYesu wathi, Wowuncamela mna na umphefumlo wakho? Inene, inene, ndithi kuwe, Ayisayi kulila inkuku, ungathanga undikhanyele kathathu.</verse>
		</chapter>
		<chapter number="14">
			<verse number="1">Intliziyo yenu mayingakhathazeki; kholwani kuThixo, nikholwe nakum.</verse>
			<verse number="2">Endlwini kaBawo zininzi iindawo zokuhlala; ukuba bekungenjalo, ngendanixelelayo. Ndiyemka, ndiya kunilungisela indawo;</verse>
			<verse number="3">Ukuba ke ndimkile ndaya kunilungisela indawo, ndiya kubuya ndize, ndinamkelele kum; ukuze apho ndikhona mna, nibe khona nani.</verse>
			<verse number="4">Apho ke ndiya khona mna niyakwazi, nendlela niyayazi.</verse>
			<verse number="5">Athi uTomas kuye, Nkosi, asazi apho uya khona; singathini na ke ukuyazi indlela?</verse>
			<verse number="6">Uthi uYesu kuye, Ndim indlela, ndim inyaniso, ndim ubomi; akukho namnye uzayo kuBawo, engezi ngam.</verse>
			<verse number="7">Ukuba benindazile mna, ninge nimazile noBawo; ngoku ke niyamazi, nimbonile nokumbona.</verse>
			<verse number="8">Athi uFilipu kuye, Nkosi, sibonise uYihlo, kosanelisa.</verse>
			<verse number="9">Athi uYesu kuye, Ndinaxesha lingakanana ndinani nje, akukandazi na, Filipu? Lowo undibonileyo mna umbonile uBawo; utsho ngani na ke wena ukuthi, Sibonise uYihlo?</verse>
			<verse number="10">Akukholwa na ukuba mna ndikuye uBawo, abe ke uBawo ekum? Amazwi endiwathethayo mna kuni, andiwathethi ngokuphuma kum; uBawo ke ohleli kum, nguye oyenzayo imisebenzi le.</verse>
			<verse number="11">Kholwani ndim, ukuba mna ndikuye uBawo, nokuba uBawo ukum; okanye nikholwe ndim ngenxa yayo imisebenzi leyo.</verse>
			<verse number="12">Inene, inene, ndithi kuni, Lowo ukholwayo kum, imisebenzi endiyenzayo mna, uya kuyenza naye yena; nemikhulu kunale uya kuyenza; ngokuba mna ndisiya kuBawo.</verse>
			<verse number="13">Nento enithe nayicela egameni lam, ndoyenza yona, ukuze uYise azukiswe ngoNyana.</verse>
			<verse number="14">Ukuba nithe nacela into ngegama lam, ndoyenza mna.</verse>
			<verse number="15">Ukuba niyandithanda, yigcineni imithetho yam.</verse>
			<verse number="16">Mna ndiya kucela kuBawo, aze aninike omnye uMthetheleli, ukuze ahlale nani ngonaphakade.</verse>
			<verse number="17">uMoya wenyaniso; lowo ihlabathi lingenako ukumamkela, ngokuba lingamboni, lingamazi nokumazi, ngokuba uhleli nani, kanjalo uya kuba kuni.</verse>
			<verse number="18">Andiyi kunishiya niziinkedama; ndiyeza kuni.</verse>
			<verse number="19">Liselilifutshane ixesha, ukuze ihlabathi lingabi sandibona; ke nina niyandibona; ngokuba ndisidla ubomi mna, nani niya kudla ubomi.</verse>
			<verse number="20">Ngaloo mini niya kwazi nina ukuba ndikuye uBawo, nani nikum, nam ndikuni.</verse>
			<verse number="21">Lowo unayo imithetho yam ayigcine, nguye ondithandayo; lowo ke undithandayo, uya kuthandwa nguBawo; nam ndiya kumthanda, ndizibonakalalise kuye.</verse>
			<verse number="22">Athi kuye uYuda (ingenguye uSikariyoti), Nkosi, kutheni na, le nto uza kuzibonakalalisa kuthi, ungazibonakalalisi kulo ihlabathi?</verse>
			<verse number="23">Waphendula uYesu wathi kuye, Ukuba umntu uyandithanda, woligcina ilizwi lam; wothi uBawo amthande, size kuye, sihlale naye.</verse>
			<verse number="24">Lowo ungandithandiyo akawagcini amazwi am; ilizwi enilivayo asililo elam, lelikaBawo owandithumayo.</verse>
			<verse number="25">Ezi zinto ndizithethile kuni ndisahleli nani.</verse>
			<verse number="26">Ke uMthetheleli, uMoya oyiNgcwele, aya kumthuma uBawo egameni lam, yena uya kunifundisa zonke izinto, anikhumbuze zonke izinto endizithethileyo kuni.</verse>
			<verse number="27">Ndishiya uxolo kuni; ndininika uxolo lwam; andininiki njengokunika kwehlabathi. Mayingakhathazeki intliziyo yenu, mayingabi nabugwala.</verse>
			<verse number="28">Nivile ukuba ndithe mna kuni, Ndiyemka, ndibuye ndize kuni. Ukuba benindithanda, ngenavuyayo kuba ndathi, Ndiya kuBawo; ngokuba uBawo mkhulu kunam.</verse>
			<verse number="29">Ngoku ke ndinixelele kungekehli, ukuze, xa kuthe kwehla, nikholwe.</verse>
			<verse number="30">Andisayi kuba sathetha zinto zininzi nani; kuba esiza umphathi weli hlabathi, engenanto nam.</verse>
			<verse number="31">Ke, ukuze liqonde ihlabathi ukuba ndiyamthanda uBawo; kwaye njengoko uBawo endiwisele umthetho, ndenjenjalo. Vukani, simke apha.</verse>
		</chapter>
		<chapter number="15">
			<verse number="1">Mna ndingumdiliya wenyaniso, umlimi wawo ke nguBawo.</verse>
			<verse number="2">Amasebe onke akum angavelisi siqhamo, uyawasusa;</verse>
			<verse number="3">Nina nihlambulukile, ngenxa yelizwi endilithethileyo kuni.</verse>
			<verse number="4">Hlalani kum, mna ndihlale kuni. Njengokuba isebe lingenako ukuthwala isiqhamo ngokwalo, lingahlalanga emdiliyeni; aninako ukuphinda nina, ukuba anihlalanga kum.</verse>
			<verse number="5">Umdiliya ndim, nina ningamasebe; lowo uhleli kum, ndibe mna ndihleli kuye, yena uthwala isiqhamo esininzi; ngokuba, ningekum, aninakwenza nto.</verse>
			<verse number="6">Ukuba umntu uthe akahlala kum, ulahlelwa phandle njengesebe, ome; bazibuthe abantu, baziphose emlilweni, zitshiswe.</verse>
			<verse number="7">Ukuba nithe nahlala kum, namazwi am ahlala kuni, nocela into enisukuba niyithanda, niyenzelwe.</verse>
			<verse number="8">Uzukiswa uBawo ngale nto, yokuba nithwale isiqhamo esininzi; niya kuba ngabafundi bam ngokunjalo.</verse>
			<verse number="9">Njengoko uBawo wandithandayo, nam ndanithanda; hlalani ke eluthandweni lwam.</verse>
			<verse number="10">Ukuba nithi niyigcine imithetho yam, hlalani eluthandweni lwam; njengokuba mna ndayigcinayo imithetho kaBawo, ndahlala eluthandweni lwakhe.</verse>
			<verse number="11">Ezi zinto ndizithethile kuni, ukuze uvuyo lwam luhlale kuni, luthi novuyo lwenu luzaliseke.</verse>
			<verse number="12">Nguwo lo umthetho wam, wokuba nithandane, njengoko ndanithandayo nina.</verse>
			<verse number="13">Akukho namnye unalo uthando olungaphezu kolu, lokuba ubomi bakhe abuncamele izihlobo zakhe.</verse>
			<verse number="14">Nizizihlobo zam nina, ukuba nithi nikwenze konke endinimisela khona mna.</verse>
			<verse number="15">Ngoku ke andinibize ngokuba ningabakhonzi; ngokuba umkhonzi akakwazi okwenziwa yinkosi yakhe; ke mna ndithe nizizihlobo; ngokuba zonke izinto endaziva kuBawo, ndanazisa zona.</verse>
			<verse number="16">Aninyula mna; ndim owanyula nina, ndanimisela ukuba nihambe nithwale isiqhamo, size nesiqhamo senu sihlale; ukuze oko enithe nakucela kuBawo egameni lam, aninike.</verse>
			<verse number="17">Ndiniwisela lo mthetho wokuba nithandane.</verse>
			<verse number="18">Ukuba ihlabathi linithiyile, yazini ukuba lindithiye kuqala kunani.</verse>
			<verse number="19">Ukuba beningabehlabathi, ihlabathi linge likuthanda okwalo; ke ngokuba ningengabehlabathi, ndaninyulayo mna kulo ihlabathi, ngenxa yoko linithiyile ihlabathi.</verse>
			<verse number="20">Likhumbuleni ilizwi endalithethayo mna kuni, elithi, Akukho mkhonzi umkhulu kunenkosi yakhe. Ukuba banditshutshisile mna, bonitshutshisa nani; Ukuba ilizwi lam baligcina, nelenu boligcina.</verse>
			<verse number="21">Ezo zinto ke baya kuzenza kuni ngenxa yegama lam, ngokuba bengamazi owandithumayo.</verse>
			<verse number="22">Ukuba bendingezanga ndathetha kubo, ngebengabanga nasono; ngoku abanasikhuselo sesono sabo.</verse>
			<verse number="23">Lowo uthiyileyo mna uthiye noBawo.</verse>
			<verse number="24">Ukuba bendingenzanga phakathi kwabo imisebenzi engenziwanga mntu wumbi, ngebengabanga nasono; ngoku ke babonile; noko bandithiyile mna noBawo.</verse>
			<verse number="25">Kwenzeke ukuze lizaliseke ilizwi elibhaliweyo emthethweni wabo, elithi, Bandithiya kungekho sizathu.</verse>
			<verse number="26">Kodwa akufika uMthetheleli, endiya kumthuma mna kuni evela kuBawo, uMoya wenyaniso ophuma kuBawo, wongqina ngam.</verse>
			<verse number="27">Nani ke niyangqina, ngokuba beninam kwasekuqalekeni.</verse>
		</chapter>
		<chapter number="16">
			<verse number="1">Ezi zinto ndizithethile kuni, ukuze ningakhutyekiswa.</verse>
			<verse number="2">Baya kunigxotha esikhungwini; ewe, kuza ilixa lokuba bonke abanibulalayo, babe bona bakhonza uThixo.</verse>
			<verse number="3">Ezo zinto baya kuzenza kuni, ngokuba bengamazanga uBawo kwanam.</verse>
			<verse number="4">Ezi zinto ndizithethile kuni, ukuze, xa lithe lafika ilixa, nizikhumbule ukuba mna ndandinixelele. Ezi zinto ke andizithethanga kuni kwasekuqaleni, ngokuba bendinani.</verse>
			<verse number="5">Ngoku ke ndiyemka, ndiya kowandithumayo; akukho namnye kuni undibuzayo, athi, Uya phi na?</verse>
			<verse number="6">Ngokuba ke ezi zinto ndizithethile kuni, iintlungu ziyizalisile intliziyo yenu.</verse>
			<verse number="7">Kodwa mna ndinixelela inyaniso; kunilungele ukuba ndimke; kuba, ndingemkanga, uMthetheleli akayi kuza kuni; ke, ndithe ndemka, ndiya kumthumela kuni.</verse>
			<verse number="8">Efikile ke, uya kulohlwaya ihlabathi lidane, ngenxa yesono, nangenxa yobulungisa, nangenxa yomgwebo;</verse>
			<verse number="9">ngenxa yesono, ngokokuba bengakholwa kum;</verse>
			<verse number="10">ngenxa yobulungisa, ngokokuba ndisiya kuBawo, ize ningabi sandibona;</verse>
			<verse number="11">ngenxa yomgwebo, ngokokuba umphathi weli hlabathi egwetyiwe.</verse>
			<verse number="12">Ndisenezinto ezininzi zokuthetha kuni, kodwa aninako ukuzithwala ngoku.</verse>
			<verse number="13">Xa ke athe wafika yena uMoya wenyaniso, uya kunikhokelela kuyo yonke inyaniso; uya kuthetha athe wakuva, anibikele izinto ezizayo.</verse>
			<verse number="14">Yena uya kundizukisa; ngokuba eya kwamkela kokukokwam, aze anibikele ke.</verse>
			<verse number="15">Zonke ezo anazo uBawo zezam; ngenxa yoko ndathi, uya kwamkela kokukokwam, aze anibikele ke.</verse>
			<verse number="16">Selilixesha elifutshane, ize ningandiboni; kubuye kube lixesha elifutshane, nibuye nindibone, ngokuba mna ndiya kuBawo.</verse>
			<verse number="17">Ithe ngoko inxenye yakubafundi bakhe phakathi kwayo, Yintoni na le ayithethayo kuthi, athi, Liselilixesha elifutshane, nibuye ningandiboni; kubuye kube lixesha elifutshane, nibuye nindibone; nokuthi, Mna ndiya kuBawo.?</verse>
			<verse number="18">Babesithi ngoko, Yintoni na le ayithethayo, athi, Lixesha elifutshane? Asinakuyazi into ayithethayo.</verse>
			<verse number="19">Wazi ngoko uYesu ukuba babethanda ukumbuza, wathi kubo, Nibuzana ngale nto na, yokuba ndithe, Selilixesha elifutshane, nibuye ningandiboni; kubuye kube lixesha elifutshane, nibuye nindibone?</verse>
			<verse number="20">Inene, inene, ndithi kuni, niya kulila nihlahlambe, ke lona ihlabathi liya kuvuya; niya kuxhalaba nina, ke ukuxhalaba kwenu kuya kuba luvuyo.</verse>
			<verse number="21">Umfazi xa aza kuzala, uyaxhalaba, ngokuba ilixa lakhe lifikile; xa athe ke wazala umntwana, akabi sayikhumbula loo mbandezelo, ngenxa yovuyo lokuba kuzelwe umntu ehlabathini.</verse>
			<verse number="22">Nani ke ngoko nixhalabile ngokunje; kodwa ndobuya ndinibone; yaye iya kuvuya intliziyo yenu, novuyo lwenu akukho namnye uya kuluhlutha kuni.</verse>
			<verse number="23">Ngaloo mini aniyi kundibuza nto. Inene, inene, ndithi kuni, Zonke izinto enithe nazicela kuBawo egameni lam, woninika.</verse>
			<verse number="24">Okwangoku anikaceli nto egameni lam; celani, niya kwamkela, ukuze uvuyo lwenu luzaliseke.</verse>
			<verse number="25">Ezi zinto ndizithethile kuni ngokuntsonkotha; kuza ilixa endingasayi kuba sathetha kuni ngezafobe; ndiya kunibikela ngokusekuhleni ngaye uBawo.</verse>
			<verse number="26">Ngaloo mini niya kucela egameni lam; anditsho kuni ukuthi, mna ndiya kunicelela kuBawo;</verse>
			<verse number="27">Kuba uBawo ngokwakhe uyanithanda; ngokuba nina nindithandile, nakholwa ukuba mna ndaphuma kuThixo.</verse>
			<verse number="28">Ndaphuma kuBawo, ndeza ehlabathini; ndibuya ndilishiye ihlabathi, ndiye kuBawo.</verse>
			<verse number="29">Bathi kuye abafundi bakhe, Uyabona, ngoku uthetha ngokusekuhleni, akuthethi nto ngakuntsonkotha.</verse>
			<verse number="30">Ngoku siyazi, ukuba uyazazi zonke izinto, akusafuneki kuwe ukuba ubani akubuze nto; ngaloo nto siyakholwa ukuba waphuma kuThixo.</verse>
			<verse number="31">Wawaphendula uYesu wathi, Niyakholwa na ngoku?</verse>
			<verse number="32">Niyabona, kuza ilixa, nakaloku lifikile, lokuba nichithwe, elowo aye kowabo, nindishiye ndedwa; ukanti andindedwa, ngokuba uBawo unam.</verse>
			<verse number="33">Ezi zinto ndizithethile kuni, ukuze nibe noxolo kum. Ehlabathini niya kuba nembandezelo; kodwa yomelelani; mna ndiloyisile ihlabathi.</verse>
		</chapter>
		<chapter number="17">
			<verse number="1">Ezi zinto wazithetha uYesu, wawaphakamisa amehlo akhe wakhangela ezulwini, wathi, Bawo, lifikile ilixa; mzukise uNyana wakho, ukuze noNyana wakho akuzukise;</verse>
			<verse number="2">njengokuba wamnika igunya kubantu bonke, ukuze bonke omnike bona, abanike ubomi obungunaphakade.</verse>
			<verse number="3">Bubo ke obu ubomi obungunaphakade, ukuba mabakwazi, wena ukuphela koThixo oyinyaniso, naye uYesu Kristu omthumileyo.</verse>
			<verse number="4">Mna ndikuzukisile emhlabeni, ndiwufezile umsebenzi obundinikile ukuba ndiwenze.</verse>
			<verse number="5">Ndizukise ke ngoku, wena Bawo, kuwe ngokwakho, ngozuko ebendinalo kuwe, lingekabikho ihlabathi.</verse>
			<verse number="6">Ndilibonakalisile igama lakho kubo abantu obundinike bona, bephuma ehlabathini; babengabakho, wabanika mna; Ilizwi lakho baligcinile.</verse>
			<verse number="7">Ngoku baqondile, ukuba zonke izinto ondinike zona ziphuma kuwe.</verse>
			<verse number="8">Ngokuba amazwi ondinike wona, ndiwanike bona; bona bawathabatha, baqonda ngokwenyaniso ukuba ndaphuma kuwe; bakholwa ukuba wena wandithuma.</verse>
			<verse number="9">Ndithandazela bona; andiceleli lona ihlabathi, ndicelela abo undinike bona; ngokuba bengabakho.</verse>
			<verse number="10">Ke zonke ezam zezakho, zibe ezakho zezam; Ndizukisiwe ke kubo.</verse>
			<verse number="11">Andisekhona ehlabathini, ke bona basesehlabathini; mna ndiza kuwe. Bawo Ongcwele, bagcine ngegama lakho abo undinike bona, ukuze babe banye, njengokuba sibanye.</verse>
			<verse number="12">Oko bendinabo ehlabathini mna, bendibalondolozele egameni lakho; owandinika bona ndibagcinile; akukho namnye kubo utshabaleleyo, ingenguye lowo wentshabalalo, ukuze isibhalo sizaliseke.</verse>
			<verse number="13">Ngoku ke ndiza kuwe; nezi zinto ndizithetha ehlabathini, ukuze babe nalo uvuyo lwam luzalisekile kubo.</verse>
			<verse number="14">Mna ndibanike ilizwi lakho; laza ihlabathi labathiya, ngokuba bengengabo abehlabathi, njengokuba nam ndingenguye owehlabathi.</verse>
			<verse number="15">Andiceli ukuba ubasuse ehlabathini; ndicela ukuba ubagcine kuyo inkohlakalo.</verse>
			<verse number="16">Abangabo abehlabathi, njengokuba nam ndingenguye owehlabathi.</verse>
			<verse number="17">Bangcwalise ngayo inyaniso yakho; ilizwi lakho liyinyaniso.</verse>
			<verse number="18">Njengokuba wandithuma ehlabathini, nam ndibathume bona ehlabathini.</verse>
			<verse number="19">Ngenxa yabo ke ndiyazingcwalisa mna, ukuze nabo babe ngabangcwalisiweyo yinyaniso.</verse>
			<verse number="20">Andiceleli ke aba bodwa, ndicelela nabo baya kukholwa kum ngelizwi labo;</verse>
			<verse number="21">ukuze bonke babe banye; njengokuba wena, Bawo, ukum, mna ndikuwe, ukuze nabo babe banye kuthi; ukuze ihlabathi likholwe ukuba wena wandithuma.</verse>
			<verse number="22">Uzuko owandinika lona, ndilunike bona; ukuze babe banye, njengokuba thina sibanye;</verse>
			<verse number="23">mna ndikubo, wena ukum, ukuze babe ngabazalisekileyo ntweni-nye; ukuze liqonde ihlabathi ukuba wena undithumile, wabathanda, njengokuba wandithandayo nam.</verse>
			<verse number="24">Bawo, ndithanda ukuba nabo abo undinike bona, babe nam, apho ndikhona mna; ukuze balubone uzuko lwam owandinika lona; ngokuba wandithanda kwaphambi kokusekwa kwehlabathi.</verse>
			<verse number="25">Bawo olilungisa, ihlabathi lona alikwazanga, ke mna ndikwazile; naba bathe bazi ukuba wena wandithuma;</verse>
			<verse number="26">ndabazisa negama lakho, ndandiya kubazisa; ukuze uthando ondithande ngalo lube kubo, nam ndibe kubo.</verse>
		</chapter>
		<chapter number="18">
			<verse number="1">Akuba ezithethile uYesu ezi zinto, waphuma nabafundi bakhe, waya phesheya komlanjana oyiKidron, apho kwakukho umyezo, awangena kuwo yena nabafundi bakhe.</verse>
			<verse number="2">NoYuda ke, lowo umngcatshayo, ubeyazi indawo leyo, kuba uYesu ubesakubutha futhi khona apho nabafundi bakhe.</verse>
			<verse number="3">Athi ngoko uYuda, ethabathe ibutho lamasoldati namadindala kubabingeleli abakhulu nabaFarisi, eze khona enezikhanyiso nezibane neentonga.</verse>
			<verse number="4">Ezazi ngoko uYesu zonke izinto ezimzelayo, waphuma, wathi kubo, Nifuna bani na?</verse>
			<verse number="5">Bamphendula bathi, uYesu waseNazarete. Athi kubo uYesu, Ndinguye. Waye ke noYuda, lowo umngcatshayo, emi nabo.</verse>
			<verse number="6">Akutsho ngoko kubo ukuthi, Ndinguye, bahlehla, bawa emhlabeni.</verse>
			<verse number="7">Wabuya ke wababuza esithi, Nifuna bani na? Bathi ke bona, uYesu umNazarete.</verse>
			<verse number="8">Waphendula uYesu wathi, Ndinixelele ukuba ndinguye; ukuba ngoko nifuna mna, bayekeni aba bemke;</verse>
			<verse number="9">ukuze lizaliseke ilizwi awalithethayo elithi, Kwabo undinike bona, andilahlekwanga namnye.</verse>
			<verse number="10">Uthe ngoko uSimon Petros, enekrele, walirhola, wamxabela umkhonzi wombingeleli omkhulu, wamnqamla indlebe yokunene. Igama lesicaka lalinguMalko.</verse>
			<verse number="11">Wathi ngoko uYesu kuPetros, Lifake ikrele lakho esingxotyeni salo; indebe andinikileyo uBawo andisayi kuyisela na?</verse>
			<verse number="12">Laza elo qela lamajoni nomthetheli-waka namadindala amaYuda bambamba uYesu, bambopha.</verse>
			<verse number="13">Wamsa kuAnas kuqala; kuba wayenguyise womkakhe kuKayafa, obengumbingeleli omkhulu ngaloo mnyaka.</verse>
			<verse number="14">Ke kaloku uKayafa wayengulowo wabhunga namaYuda ngokuthi, Kuyinto elungileyo, ukuba umntu omnye afele abantu.</verse>
			<verse number="15">Ke kaloku uSimon Petros wayemlandela uYesu, naye omnye umfundi. Loo mfundi ke wayesazeka kumbingeleli omkhulu, wangena noYesu entendelezweni yendlu yombingeleli omkhulu.</verse>
			<verse number="16">uPetros ke wayemi ngasemnyango ngaphandle. Waphuma ke omnye umfundi, lowo ubesazeka kumbingeleli omkhulu, wathetha nomgcini-sango, wamngenisa uPetros.</verse>
			<verse number="17">Sathi ngoko isicakazana esingumgcini-sango kuPetros, Ingaba nawe ungowabafundi balo mntu yini na? Athi, Andinguye.</verse>
			<verse number="18">Ke kaloku kwakumi khona abakhonzi namadindala bebase umlilo wamalahle; bamana besotha, waye ke uPetros emi nabo esotha.</verse>
			<verse number="19">Umbingeleli omkhulu ngoko wambuza uYesu ngabafundi bakhe, nangayo imfundiso yakhe.</verse>
			<verse number="20">Wamphendula uYesu wathi, Mna ndathetha ngokungafihlisiyo kulo ihlabathi; Bendisoloko ndifundisa endlwini yesikhungu nasetempileni, apho amaYuda ebesakubuthelana khona; andithethanga nto emfihlekweni.</verse>
			<verse number="21">Yini na ukuba ubuze kum? Buza kwabo bayivileyo into endayithethayo kubo; uyabona, bayakwazi oko ndakuthethayo.</verse>
			<verse number="22">Ke kaloku, akuba etshilo, elinye lamadindala, elalimi khona, lammonxoza uYesu, lathi, Wenjenje na ukumphendula umbingeleli omkhulu?</verse>
			<verse number="23">Wamphendula uYesu wathi, Ukuba ndithethe kakubi, ngqinela ububi obo; kodwa ukuba ndithethe kakuhle, undibethelani na?</verse>
			<verse number="24">uAnas wamthumela ke ebotshiwe kuKayafa umbingeleli omkhulu.</verse>
			<verse number="25">Ke kaloku uSimon Petros wayemi esotha. Bathi ngoko kuye, Ingaba nawe ungowabafundi bakhe yini na? Wakhanyela ke wathi, Andinguye.</verse>
			<verse number="26">Athi omnye umkhonzi wombingeleli omkhulu, osisalamane soPetros wamnqamla indlebe, Andikubonanga mna yini na emyezweni unaye?</verse>
			<verse number="27">Wabuya ke wakhanyela uPetros. Yasuka yalila kwaoko inkuku.</verse>
			<verse number="28">Bamsusa ngoko uYesu kuKayafa, bamsa kwindlu yerhuluneli; bekukusasa ke oko; yaye bona abazange bangene endlwini yerhuluneli, ukuze bangazenzi inqambi; ukuze bayidle ipasika.</verse>
			<verse number="29">Waphuma ke uPilato waya kubo, wathi, Nimisa tyala lini na kuye lo mntu?</verse>
			<verse number="30">Baphendula bathi kuye, Ukuba ebengenguye umenzi wobubi, singe singamnikelanga kuwe.</verse>
			<verse number="31">Wathi ngoko uPilato kubo, Mthabatheni nina, nimgwebe ngesiko lenu. Athi ngoko amaYuda kuye, Akuvumelekile kuthi ukuba sibulale umntu;</verse>
			<verse number="32">ukuze ilizwi likaYesu lizaliseke awalithethayo, eqondisa ukuba kukufa kuni na abeza kufa ngako.</verse>
			<verse number="33">Wabuya ngoko wangena uPilato endlwini yerhuluneli, wambiza uYesu, wathi kuye, Wena unguye na uKumkani wamaYuda?</verse>
			<verse number="34">Wamphendula uYesu wathi, Uyithetha le nto iphuma kuwe, wayixelelwa ngabanye ngam, sini na?</verse>
			<verse number="35">Waphendula uPilato wathi, Mna ndingumYuda na? Luhlanga lwakowenu nababingeleli abakhulu abakunikeleyo kum; wenze ntoni na?</verse>
			<verse number="36">Waphendula uYesu wathi, Ubukumkani bam asibubo obeli hlabathi; ukuba bebububo obeli hlabathi ubukumkani bam, abakhonzi bam bebeya kulwa, ukuze ndinganikelwa kumaYuda; ngoku ke ubukumkani bam asibobalapha.</verse>
			<verse number="37">Wathi ngoko uPilato kuye, Hina ke, ungukumkani na wena? Waphendula uYesu wathi, Nawe uthi ndingukumkani. Mna ndizalelwe oku; ndizele oku ehlabathini, ukuze ndiyingqinele inyaniso. Bonke abangabenyaniso bayaliva ilizwi lam.</verse>
			<verse number="38">Athi uPilato kuye, Yintoni na yona inyaniso? Akuba etshilo, wabuya waphuma waya kumaYuda, athi kuwo, Mna andifumani nalinye ityala kuye.</verse>
			<verse number="39">Ke kaloku ninesiko lokuba ndinikhululele abe mnye ngepasika; ninga ke ndinganikhululela ukumkani wamaYuda na?</verse>
			<verse number="40">Babuya ngoko bonke bankqangaza, besithi, Mayingabi ngulo, mayibe nguBharabhas. Waye ke uBharabhas esisihange.</verse>
		</chapter>
		<chapter number="19">
			<verse number="1">Waza ngoko uPilato wamthabatha uYesu, wamtyakatya.</verse>
			<verse number="2">Aza amasoldati aluka isithsaba sameva, ambeka entloko, amnxiba ingubo ebomvu,</verse>
			<verse number="3">besithi, Vuya, Kumkani wamaYuda! bambetha ke ngezandla.</verse>
			<verse number="4">Wabuya ngoko waphuma phandle uPilato; athi kubo, Yabonani, ndimzisa phandle kuni, ukuze nazi ukuba andifumani nalinye ityala kuye.</verse>
			<verse number="5">Waphuma phandle ngoko uYesu, enxibe isithsaba sameva nengubo ebomvu; Athi kubo uPilato, Nanko umntu.</verse>
			<verse number="6">Bathe ngoko, bakumbona ababingeleli abakhulu namadindala, bankqangaza, besithi, Mbethelele emnqamlezweni! Athi kubo uPilato, Mthabatheni nina, nimbethelele emnqamlezweni; kuba mna andifumani tyala kuye.</verse>
			<verse number="7">Amphendula amaYuda athi, Thina sinomthetho; ngomthetho wethu ke ufanele ukufa, ngokuba ezenze uNyana kaThixo.</verse>
			<verse number="8">Uthe ngoko uPilato, akuliva elo lizwi, woyika ngakumbi.</verse>
			<verse number="9">Wabuya wangena endlwini yerhuluneli, wathi kuYesu, Ungowaphi na wena? Akaphendula ke uYesu kuye.</verse>
			<verse number="10">Athi ngoko uPilato kuye, Akuthethi na kum? Akwazi na ukuba ndinegunya lokukubethelela emnqamlezweni, nokuba ndinegunya lokukukhulula?</verse>
			<verse number="11">Uphendule uYesu wathi, Unge ungenagunya nakanye kum, ukuba ubungalinikwanga livela phezulu; ngenxa yoko ondinikeleyo kuwe unesono esikhulu ngakumbi.</verse>
			<verse number="12">Ngenxa yoko wayefuna uPilato ukumkhulula; kodwa amaYuda ayenkqangaza esithi, Ukuba uthe wamkhulula lo, akusihlobo sikaKesare; bonke abazenza ukumkani bachasa uKesare.</verse>
			<verse number="13">Elivile ngoko uPilato eli lizwi, wamzisa phandle uYesu, wahlala esihlalweni sokugweba kwindawo ekuthiwa, siSandlalo saMatye;</verse>
			<verse number="14">Ke kaloku kwakuyimini yokulungiselela ipasika, ilixa ke ngathi lilelesithandathu; athi kumaYuda, Nanko uKumkani wenu!</verse>
			<verse number="15">Basuka ke bona bankqangaza, besithi, Msuse, mbethelele emnqamlezweni! Athi kubo uPilato, Ndimbethelele emnqamlezweni na uKumkani wenu? Baphendula ababingeleli abakhulu bathi, Asinakumkani ngaphandle kukaKesare.</verse>
			<verse number="16">Wandula ngoko ukumnikela kubo, ukuze abethelelwe emnqamlezweni. Bamthabatha ke uYesu, bemka naye.</verse>
			<verse number="17">Waphuma ethwele umnqamlezo wakhe waya kwindawo ekuthiwa yiNdawo yoKhakhayi, leyo kuthiwa ngesiHebhere yiGolgota,</verse>
			<verse number="18">apho bambethelela khona emnqamlezweni, nabanye naye abangabambi bebabini, ngeenxa zombini, uYesu ke ephakathi.</verse>
			<verse number="19">uPilato wabhala nombhalo, wawubeka emnqamlezweni. Kwaye ke kubhaliwe kwathiwa, UYESU waseNazarete, uKumkani wamaYuda.</verse>
			<verse number="20">Lo mbhalo ngoko into eninzi yamaYuda yawulesa; ngokuba indawo, uYesu awayebethelelwe kuyo emnqamlezweni, yayikufuphi nomzi; kwaye ke kubhalwe ngesiHebhere, nangesiGrike, nangesiRoma.</verse>
			<verse number="21">Bathi ngoko ababingeleli abakhulu bamaYuda kuPilato, Musa ukubhala ukuthi, uKumkani wamaYuda; wathi, NdinguKumkani wamaYuda.</verse>
			<verse number="22">Waphendula uPilato wathi, Endikubhalileyo ndikubhalile.</verse>
			<verse number="23">Athe ngoko amasoldati, xa abembethelele emnqamlezweni uYesu, azithabatha iingubo zakhe, enza izabelo ezine, laelo isoldati lanesabelo; kwanengubo yangaphantsi. Ke yona ingubo yangaphantsi ibingenamthungo; yayilukiwe iphela, ithabathele phezulu.</verse>
			<verse number="24">Atshono ngoko ukuthi, Masingayikrazuli, masiyenze amaqashiso, ukuba yoba yekabani na; ukuze sizaliseke isibhalo esithi, Babelana ngeengubo zam, benza amaqashiso ngesambatho sam. Amasoldati ke ngoko azenza ezi zinto.</verse>
			<verse number="25">Ke kaloku kwakumi ngasemnqamlezweni kaYesu unina, nomsakwabo bonina, uMariya umkaKleyopa, noMariya waseMagadala.</verse>
			<verse number="26">uYesu ngoko, akumbona unina, naye umfundi abemthanda emi khona, uthi kuye unina, Mfazi, nanko unyana wakho!</verse>
			<verse number="27">Aze athi kumfundi lowo, Nanko unyoko! Wathi kwakwelo lixa loo mfundi wamthabatha, wamsa ekhayeni lakhe.</verse>
			<verse number="28">Emveni koko, uYesu, esazi ukuba zonke izinto sezifezekile, ukuze sifezeke isibhalo, wathi, Ndinxaniwe.</verse>
			<verse number="29">Kwakukho isitya sizele yiviniga; bazalisa imfunxa ngeviniga, bayibeka phezu kwehisope, bayisa emlonyeni wakhe.</verse>
			<verse number="30">Xa ngoko uYesu wabeyamkele iviniga, wathi, Kugqityiwe! Wathoba intloko, wawunikela umoya wakhe.</verse>
			<verse number="31">Athe ngoko amaYuda, ekubeni yayiyimini yokulungiselela, ukuba imizimba ingahlali emnqamlezweni ngesabatha (kuba loo sabatha ibingumhla omkhulu), acela kuPilato ukuba imilenze yabo yaphulwe, babanjwe, kude.</verse>
			<verse number="32">Eza ngoko amasoldati, ayaphula okunene imilenze yowokuqala, neyomnye obebethelelwe emnqamlezweni naye.</verse>
			<verse number="33">Kodwa akufika kuYesu, akubona ukuba uselefile, akayaphula imilenze yakhe.</verse>
			<verse number="34">Lesuka elinye isoldati lamhlaba ngomkhonto ecaleni, kwaoko kwaphuma igazi namanzi.</verse>
			<verse number="35">Nalowo ubonileyo ungqinile, nobungqina bakhe buyinyaniso; naye yena uyazi ukuba uthetha inyaniso, ukuze nani nikholwe.</verse>
			<verse number="36">Ezo zinto zenzeka ukuze isibhalo sizaliseke esithi, Akuyi kwaphulwa thambo lakhe.</verse>
			<verse number="37">Kanjalo nesinye isibhalo sithi, Baya kukhangela kulowo bamhlabileyo.</verse>
			<verse number="38">Ke kaloku emveni koko, uYosefu waseArimati (engumfundi kaYesu, ke enguye ngokufihlakeleyo ngenxa yokoyika amaYuda), wacela kuPilato, ukuba awususe umzimba kaYesu. Waza uPilato wavuma; Weza ngoko, wawuthabatha umzimba kaYesu.</verse>
			<verse number="39">Kweza noNikodemo, lowo wezayo kuYesu ekuqaleni ebusuku, ephethe umxube wemore nehaloti, omalunga nekhulu leeponti.</verse>
			<verse number="40">Bawuthabatha ke umzimba kaYesu, bawubopha ngezisongelo zelinen, ndawonye nobulawu, njengoko kulisiko lokungcwaba kumaYuda.</verse>
			<verse number="41">Ke kaloku, bekukho kuloo ndawo wayebethelelwe kuyo emnqamlezweni umyezo; nasemyezweni apho bekukho ingcwaba elitsha, ekungazanga kubekwe mntu kulo.</verse>
			<verse number="42">uYesu ngoko bambeka khona apho, ngenxa yemini yokulungiselela kwamaYuda; kuba ingcwaba belikufuphi.</verse>
		</chapter>
		<chapter number="20">
			<verse number="1">Ngolokuqala usuku lweveki, kuza engcwabeni uMariya waseMagadala kusasa, kusentsundu, alibone ilitye lisusiwe engcwabeni.</verse>
			<verse number="2">Agidime ngoko, eze kuSimon Petros nakomnye umfundi, lowo ubethandwa nguYesu, athi kubo, Bayisusile iNkosi engcwabeni; asazi apho bayibeke khona.</verse>
			<verse number="3">Waphuma ngoko uPetros nomnye umfundi lowo, besiya engcwabeni.</verse>
			<verse number="4">Ke kaloku baye begidima bona bobabini kunye; waza omnye umfundi lowo wamshiya ngamendu uPetros, wafika kuqala engcwabeni.</verse>
			<verse number="5">Uthe ke eqonde, wabona iingubo zelinen abesongelwe kuzo zizodwa; akangena.</verse>
			<verse number="6">Afike ngoko uSimon Petros emlandela, angene engcwabeni, azibone iingubo zelinen abesongelwe kuzo zizodwa;</verse>
			<verse number="7">neqhiya ebisentlokweni yakhe, ingadibene neelinen abesongelwe kuzo, isongiwe yodwa ndaweni ithile.</verse>
			<verse number="8">Wandula ngoko wangena nomnye umfundi, lowo ubefike kuqala engcwabeni, wabona, wakholwa;</verse>
			<verse number="9">Kuba babengekasiqondi isibhalo esithi, umelwe kukuthi avuke kwabafileyo.</verse>
			<verse number="10">Babuya ke bagoduka abafundi.</verse>
			<verse number="11">Ke yena uMariya wema ngaphandle ngasengcwabeni elila.</verse>
			<verse number="12">Wabona izithunywa zezulu ezibini, zam bethe ezimhlophe, zihleli; esinye ngasentloko, esinye ngasezinyaweni, apho wawulele khona umzimba kaYesu.</verse>
			<verse number="13">Zithi zona kuye, Mfazi, ulilelani na? Athi kubo, Ngokuba bayithathile iNkosi yam; andazi apho bayibeke khona.</verse>
			<verse number="14">Akutsho wajika, wambona uYesu emi; wayengazi ke ukuba nguYesu.</verse>
			<verse number="15">Athi uYesu kuye, Mfazi, ulilelani na? ufuna bani na? Yena, esiba ngumgcini-myezo, uthi kuye, Nkosi, ukuba umsusile apha, ndixelele apho umbeke khona; mna ndiye kumthabatha.</verse>
			<verse number="16">Athi uYesu kuye, Mariya. Wajika ke, wathi kuye, Rabhoni; oko kukuthi, Mfundisi.</verse>
			<verse number="17">Athi uYesu kuye, Ungandichukumisi; kuba andikanyuki ndiye kuBawo; ke hamba uye kubazalwana bam, uthi kubo, Ndiyenyuka, ndiya kuBawo, kuYihlo; nakuThixo wam, nakuThixo wenu.</verse>
			<verse number="18">Afike uMariya waseMagadala, ababikele abafundi ukuba uyibonile iNkosi; yathetha ezi zinto kuye.</verse>
			<verse number="19">Kwakuhlwa ngoko, ngolokuqala usuku lweveki, zakubon' ukuba iingcango zivaliwe, apho babehlanganisene khona abafundi, ngenxa yokoyika amaYuda, wafika uYesu wema phakathi, wathi kubo, Uxolo malube nani.</verse>
			<verse number="20">Akuba etshilo wababonisa izandla necala lakhe. Bavuya ngoko abafundi bakuyibona iNkosi.</verse>
			<verse number="21">Waphinda ngoko uYesu wathi kubo, Uxolo malube nani; njengokuba uBawo endithumile mna, nam ndiyanithuma nina.</verse>
			<verse number="22">Akuba etshilo wabaphefumlela, wathi kubo, Yamkelani uMoya oyiNgcwele;</verse>
			<verse number="23">abazono nithe nazixolela, bazixolelwe; nabazono nithe nazibamba, zibambekile.</verse>
			<verse number="24">Kodwa uTomas, omnye kwabalishumi elinababini, okuthiwa nguDidimo, wayengenabo oko wafikayo uYesu.</verse>
			<verse number="25">Bathi ngoko kuye abanye abafundi, Siyibonile iNkosi. Wathi ke yena kubo, Ukuba andithanga ndilibone inxeba lezikhonkwane ezandleni zayo, ndiwufake umnwe wam enxebeni lezikhonkwane, ndisifake isandla sam ecaleni layo, andisayi kukholwa.</verse>
			<verse number="26">Baye emveni kweentsuku ezisibhozo bekwangaphakathi abafundi bakhe, wayenabo noTomas. Afike uYesu, zakubon' ukuba zivaliwe iingcango, wema phakathi, athi, Uxolo malube nani.</verse>
			<verse number="27">Aze athi kuTomas, Ethe apha umnwe wakho, uzibone izandla zam; khawusondeze apha isandla sakho, usifake ecaleni lam; musa ukuba ngongakholwayo, yiba ngokholwayo.</verse>
			<verse number="28">Waphendula uTomas, wathi kuye, Nkosi yam, Thixo wam!</verse>
			<verse number="29">Athi uYesu kuye, Ngokuba undibonile, Tomas, ukholiwe. Banoyolo abo bangabonanga, bakholwa noko.</verse>
			<verse number="30">Mininzi ke okunene neminye imiqondiso awayenzayo uYesu emehlweni abafundi bakhe, engabhalwanga kuyo le ncwadi;</verse>
			<verse number="31">Kodwa le ibhalelwe ukuze nikholwe ukuba uYesu unguye uKristu, uNyana kaThixo, nokuze nithi, nikholwa, nibe nabo ubomi egameni lakhe.</verse>
		</chapter>
		<chapter number="21">
			<verse number="1">Emva koko waphinda uYesu wazibonakalalisa kubafundi ngaselwandle lwaseTibheriya, wazibonakalisa ngale ndlela.</verse>
			<verse number="2">Babendawonye uSimon Petros, noTomas okuthiwa nguDidimo, noNataniyeli waseKana yelaseGalili, nabakaZebhedi, nabanye kubafundi bakhe bebabini.</verse>
			<verse number="3">Athi uSimon Petros kubo, Ndiya kubambisa iintlanzi. Bathi kuye, Nathi sihamba nawe. Baphuma, bangena emkhombeni kwaoko; ababamba nto ngobo busuku.</verse>
			<verse number="4">Kwakuba sekusile, wema uYesu elunxwemeni, noko abafundi bebengazi ukuba nguYesu.</verse>
			<verse number="5">Athi ngoko uYesu kubo, Bantwana, aninanto idliwayo na? Baphendula bathi kuye, Hayi.</verse>
			<verse number="6">Wathi ke yena kubo, Wuphoseni umnatha ngecala lasekunene lomkhombe, nofumana. Baphosa ke; ababa saba nako ukuwutsala, ngenxa yenkitha yeentlanzi.</verse>
			<verse number="7">Athi ngoko loo mfundi ubethandwa nguYesu kuPetros, YiNkosi. Uthe ngoko uSimon Petros, akuva ukuba yiNkosi, wabhinqa ingubo yokwaleka (kuba ebeze), waziphosa elwandle.</verse>
			<verse number="8">Ke bona abanye abafundi beza ngenqanawa; kuba bebengemgama emhlabeni, ngathi bebekubhite ezimakhulu mabini, bewurhuqa umnatha weentlanzi.</verse>
			<verse number="9">Bathi ngoko, bakuwelela emhlabeni, babona umlilo wamalahle ukhona, kukho nentlanzi kuwo, kwanesonka.</verse>
			<verse number="10">Athi kubo uYesu, Zisani kwezo ntlanzi nizibambise ngokunje.</verse>
			<verse number="11">Wakhwela uSimon Petros, wawutsalela emhlabeni umnatha, uzele ziintlanzi ezinkulu, zilikhulu elinamanci mahlanu anesithathu;</verse>
			<verse number="12">Athi kubo uYesu, Yizani nidle. Akubangakho namnye ke kubafundi waba nabuganga bakumbuza esithi, Ungubani na? besazi nje ukuba yiyo iNkosi.</verse>
			<verse number="13">Uza ke uYesu, asithabathe isonka, abanike, ayenjenjalo nentlanzi.</verse>
			<verse number="14">Oku sekukokwesithathu ezibonakalalisa uYesu kubafundi bakhe, evukile kwabafileyo.</verse>
			<verse number="15">Bakomula, athi uYesu kuSimon Petros, Simon kaYona, uyandithanda na ngaphezu kwaba? Athi kuye, Ewe, Nkosi; uyaqonda wena ukuba ndiyakuthanda. Athi kuye, Dlisa amatakane am.</verse>
			<verse number="16">Aphinde athi kuye okwesibini, Simon kaYona, uyandithanda na? Athi kuye, Ewe, Nkosi; uyaqonda wena ukuba ndiyakuthanda. Athi kuye, Dlisa izimvu zam.</verse>
			<verse number="17">Athi kuye okwesithathu, Simon kaYona, uyandithanda na? Waba buhlungu uPetros, kuba ethe kuye okwesithathu, Uyandithanda na? Wathi kuye, Nkosi, uyazazi zonke izinto wena; uyaqonda wena ukuba ndiyakuthanda. Athi uYesu kuye, Dlisa izimvu zam.</verse>
			<verse number="18">Inene, inene, ndithi kuwe, Oko ubusemtsha ubuzibhinqisa ngokwakho, uhambe apho uthanda khona; kodwa xa uthe waluphala, uya kuzolula izandla zakho, ubhinqiswe ngomnye, akuse apho uthanda khona, hayi.</verse>
			<verse number="19">Wakutsho ke oku, eqondisa ukuba kukufa kuni na abeya kuzukisa uThixo ngako. Akutsho wathi kuye, Ndilandele.</verse>
			<verse number="20">Ejikile ke uPetros, ubone umfundi obethandwa nguYesu elandela, owayama esifubeni sakhe esidlweni, wathi, Nkosi, ngubani na okungcatshayo?</verse>
			<verse number="21">uPetros akumbona lowo, uthi kuYesu: “Nkosi, lo mfo uza kwenza ntoni na?</verse>
			<verse number="22">Athi uYesu kuye, Ukuba ndithi ndithande ukuba yena ahlale ndide ndifike, iyini na loo nto kuwe? ndilandele wena.</verse>
			<verse number="23">Laphuma ngoko eli lizwi, laya kubazalwana, ukuba loo mfundi akayi kufa. Waye uYesu engatshongo kuye ukuthi, Akayi kufa; wathi, Ukuba ndithi ndithande ukuba yena ahlale ndide ndifike, iyini na loo nto kuwe?</verse>
			<verse number="24">Nguye lo umfundi ongqinayo ngezi zinto, wazibhala ezi zinto; kanjalo siyazi ukuba ubungqina bakhe buyinene.</verse>
			<verse number="25">Kukho ke nezinye izinto ezininzi awazenzayo uYesu, ezingathi zithe zabhalwa ngazinye, ndithi nehlabathi eli alingezibambi iincwadi ezingabhalwayo. Amen.</verse>
		</chapter>
	</book>
	<book number="44">
		<chapter number="1">
			<verse number="1">Umbhalo wokuqala ndawenza, Tiyofilo, ngazo zonke izinto awaqala ngazo uYesu ukuzenza kwanokuzifundisa,</verse>
			<verse number="2">kwada kwayimini awanyuswa ngayo, emveni kokuba ebawisele umthetho ngoMoya oyiNgcwele abapostile awabanyulayo;</verse>
			<verse number="3">awathi kanjalo, emveni kokuva kwakhe ubunzima, wazimisa ephila, ngobungqina obuninzi obungenasiphako, ebonakala kubo iintsuku ezimashumi mane, ethetha izinto ezingabo ubukumkani bukaThixo.</verse>
			<verse number="4">Kwathi, ehlanganisene nabo, wabathethela ngelithi, mabangaphumi eYerusalem, balilinde idinga likaBawo, enalivayo kum.</verse>
			<verse number="5">Kuba uYohane okunene wabhaptiza ngamanzi; kodwa niya kubhaptizwa ngoMoya oyiNgcwele, kungekabi kade emva kwezi ntsuku.</verse>
			<verse number="6">Bona ke ngoko, bebuthelene, babembuza besithi, Nkosi, wobubuyisela ngeli xesha na ubukumkani kuSirayeli?</verse>
			<verse number="7">Uthe ke kubo, Asikokwenu ukwazi amaxesha nokuba ngamathuba, awamise ngelakhe igunya uBawo.</verse>
			<verse number="8">Niya kwamkela ke amandla, akubon' ukuba uMoya oyiNgcwele uhlile phezu kwenu; nibe ngamangqina am eYerusalem, kwanakulo lonke elakwaYuda, nelaseSamariya, kude kuse nasekupheleni komhlaba.</verse>
			<verse number="9">Ezithethile ezi zinto, bakubon' ukuba bakhangele, wanyuswa; lathi ilifu lemka naye emehlweni abo.</verse>
			<verse number="10">Bakuba beqwalasele ezulwini, njengoko wayenyuka, kwabonakala kumi ngakubo amadoda amabini, eneengubo ezimhlophe;</verse>
			<verse number="11">ayesithi ke, Madoda, maGalili, nimeleni na, nijonge ezulwini? Lo Yesu unyusiweyo kuni wasiwa emazulwini, uya kuza ngolu hlobo nimbone esiya ngalo emazulwini.</verse>
			<verse number="12">Baza babuyela eYerusalem, bevela entabeni ekuthiwa yeyemiNquma, ekufuphi neYerusalem, uhambo lwesabatha.</verse>
			<verse number="13">Bakuba bengenile, banyukela kwigumbi eliphezulu, apho kwakuhlala uPetros, noYakobi, noYohane, noAndreya, uFilipu, noTomas, uBhartolomeyu, noMateyu, noYakobi ka-Alifeyu, noSimon Zelote, uYuda, umzalwana kaYakobi.</verse>
			<verse number="14">Aba bonke babezingisa ngamxhelo mnye ekuthandazeni nasekukhungeni, ndawonye nabafazi, noMariya unina kaYesu, kwandawonye naba zalwana bakhe.</verse>
			<verse number="15">Ngaloo mihla wema uPetros phakathi kwabafundi, wathi, (inani lamagama xa lihlangene lingathi lilikhulu elinamanci mabini);</verse>
			<verse number="16">Madoda, bazalwana, esi sibhalo simelwe kukuba sizaliseke, sathethwayo ngaphambili nguMoya oyiNgcwele ngomlomo kaDavide ngaye uYuda, owaba ngumkhokeli wabo bambambayo uYesu;</verse>
			<verse number="17">ngokuba wayebalelwe kuthi, wasizuza isabelo solu lungiselelo.</verse>
			<verse number="18">Lowo ke ngoko wazuza umhlaba ngomvuzo wokungalungisi; wawa ngobuso, wagqabhuka phakathi, zaphalala zonke izibilini zakhe.</verse>
			<verse number="19">Kwazeka oko kubo bonke abemi baseYerusalem; wada loo mhlaba ngeyabo intetho kuthiwe yiAkeldama, oko kukuthi, ngumhlaba wegazi.</verse>
			<verse number="20">Kuba kubhaliwe encwadini yeeNdumiso kwathiwa, Umzi wakhe mawube yintlango, Kungabikho umiyo kuwo; Buthi nobuveleli bakhe buthatyathwe ngomnye.</verse>
			<verse number="21">Kungoko athe, kula madoda abehamba nathi ngalo lonke ixesha, yakuba iNkosi uYesu ibingena iphuma phakathi kwethu,</verse>
			<verse number="22">iqalele elubhaptizweni lukaYohane, kwada kwayimini awanyuswa ngayo kuthi, kumele ukuba kubekho ongomnye, eya kuba lingqina lokuvuka kwakhe, kunye nathi.</verse>
			<verse number="23">Bamisa ababini, uYosefu ogama linguBharsabhas, ogama limbi linguYusto, noMatiya.</verse>
			<verse number="24">Bathandaza bathi, Wena, Nkosi, wena uzaziyo iintliziyo zabantu bonke, bonisa ukuba ngaba babini umnyulileyo;</verse>
			<verse number="25">ukuze asithabathe isabelo solu lungiselelo nobupostile, awaphambukayo kubo uYuda, ukuze aye kweyakhe indawo.</verse>
			<verse number="26">Bawisa amaqashiso abo; laphuma iqashiso noMatiya; wabalelwa kwabapostile abalishumi elinamnye.</verse>
		</chapter>
		<chapter number="2">
			<verse number="1">Ke kaloku, ekuzalisekeni kwawo umhla wepentekoste, baye bonke bemxhelo mnye ndaweni-nye.</verse>
			<verse number="2">Kwaza ngequbuliso kwaphuma ezulwini isandi esinjengesomoya ovuthuza ngamandla, sayizalisa yonke indlu ababehleli kuyo.</verse>
			<verse number="3">Kwabonakala kubo iilwimi ezabekayo, ngathi zezomlilo, lwaolo lwaolo lwahlala phezu kwabo bonke ngabanye.</verse>
			<verse number="4">Bazaliswa bonke nguMoya oyiNgcwele, baqala ukuthetha ngalwimi zimbi, njengoko uMoya wayebanika ukuba bathethe baphimisele.</verse>
			<verse number="5">Ke kaloku kwakumi eYerusalem apho amaYuda, amadoda awoyika uThixo, evela kuzo zonke iintlanga eziphantsi kwezulu.</verse>
			<verse number="6">Sithe ke sakubakho esi sandi, yabuthelana inkitha, yadubadubeka, ngokuba bonke ngabanye babebeva bona bethetha ngezakomawabo iintetho.</verse>
			<verse number="7">Bathi nqa ke bonke, bamangaliswa, wathi omnye komnye, Kanene aba bonke bathethayo asingamaGalili na?</verse>
			<verse number="8">Kwenzeka njani ukuba sibeve sonke ngabanye bethetha ngezakomawethu iintetho, esazalelwa kuzo?</verse>
			<verse number="9">amaPati, namaMedi, namaElam, nabemi baseMesopotami, nakwelakwaYuda, nakwelaKapadoki, kwelasePonto, nelaseAsiya;</verse>
			<verse number="10">elaseFrigi, nelasePamfili, kwelaseJiputa, nakwelaseLibhiya, malunga neKirene, nabasemzini abaseRoma, abangamaYuda nabangeni ebuYudeni;</verse>
			<verse number="11">AmaKrete nama-Arabhi, siyabeva bethetha ngeelwimi zethu imisebenzi ebalulekileyo kaThixo.</verse>
			<verse number="12">Bathi nqa ke bonke, bakhohlwa, omnye esithi komnye, Azi, ingaba ifuna ukuba yintoni na le nto?</verse>
			<verse number="13">Baye abanye bebagculela, besithi, Aba bazele yiwayini entsha;</verse>
			<verse number="14">Ke kaloku uPetros, esuke wema nabalishumi elinamnye, waliphakamisa izwi lakhe, wathi kubo, Madoda, maYuda, nani nonke nimiyo eYerusalem, makwazeke oku kuni, niwabekele indlebe amazwi am.</verse>
			<verse number="15">Aba abanxilile, njengoko nina niba kunjalo, kuba kuselilixa lesithathu lemini.</verse>
			<verse number="16">Kodwa oku koko kwathethwayo ngomprofeti uYoweli.</verse>
			<verse number="17">Kuya kuthi ngemihla yokugqibela, utsho uThixo, ndithulule uMoya wam phezu kwenyama yonke, baprofete oonyana benu neentombi zenu, amadodana enu abone imibono, namadoda enu amakhulu aphuphe amaphupha;</verse>
			<verse number="18">Naphezu kwabakhonzi bam, naphezu kwabakhonzazana bam, ngaloo mihla ndiya kumthulula uMoya wam; kwaye baya kuprofeta.</verse>
			<verse number="19">Ndiya kwenza izimanga ezulwini phezulu, nemiqondiso emhlabeni phantsi; igazi, nomlilo, nentshinyela yomsi;</verse>
			<verse number="20">Ilanga liya kujikwa libe mnyama, nenyanga ibe ligazi, phambi kokuba ifike imini yeNkosi enkulu.</verse>
			<verse number="21">Baya kuthi bonke abasukuba belinqula igama leNkosi basindiswe.</verse>
			<verse number="22">Madoda, maSirayeli, waveni la mazwi; uYesu waseNazarete, indoda eqondakalisiweyo nguThixo kuni, ngemisebenzi yamandla, nangezimanga, nangemiqondiso, awayenzayo uThixo ngayo phakathi kwenu, njengokuba nisazi nani ngokwenu:</verse>
			<verse number="23">yena lowo, ekhutshwe ngecebo elimisiweyo likaThixo nangokwazi kwakhe kwenxa engaphambili uThixo, namthabatha, nambethelela emnqamlezweni, namsika ngezandla zabangendawo;</verse>
			<verse number="24">athe uThixo wamvusa, eyikhulule inimba yokufa, kuba ebengenako ukubanjwa kuko.</verse>
			<verse number="25">Kuba uDavide uthi, esingisele kuye, Ndahlala ndiyibona iNkosi phambi kwamehlo am, Ngokuba ingasekunene kwam, ukuze ndingashukunyiswa.</verse>
			<verse number="26">Ngenxa yoko yaba nemihlali intliziyo yam, lwagcoba ulwimi lwam; Ngaphezu koko ke nenyama yam iya kuphumla inethemba;</verse>
			<verse number="27">Ngokuba akuyi kuwushiya umphefumlo wam kwelabafileyo, Kananjalo akuyi kumyekela oyiNgcwele wakho ukuba abone ukubola.</verse>
			<verse number="28">Wandazisa iindlela zobomi; Uya kundizalisa ngemihlali ngokubona ubuso bakho.</verse>
			<verse number="29">Madoda, bazalwana, mandivunyelwe ndithethe kuni ngokuphandle ngomawokhulu uDavide, ukuba wafa wangcwatywa; nengcwaba lakhe likho kuthi unanamhla.</verse>
			<verse number="30">Ngoko, ekubeni engumprofeti, esazi nokuba uThixo wamfungela isifungo esithi, esiqhameni sesinqe sakhe ngokwenyama, uya kuvelisa uKristu, ukuba ahlale etroneni yakhe;</verse>
			<verse number="31">Ebonile ngenxa engaphambili, wathetha ngako ukuvuka kukaKristu, ukuba umphefumlo wakhe ungashiywanga kwelabafileyo nenyama yakhe ingabonanga kubola.</verse>
			<verse number="32">Lo Yesu uThixo wamvusa, esingamangqina ako oko thina sonke.</verse>
			<verse number="33">Ephakanyiselwe phezulu nje ngasekunene kukaThixo, elamkele kuye uYise idinga loMoya oyiNgcwele, uthulule le nto niyibonayo, niyivayo ngoku.</verse>
			<verse number="34">Kuba uDavide, enganyukanga waya emazulwini, ke uthi ngokwakhe, Yathi iNkosi eNkosini yam, Hlala ngasekunene kwam;</verse>
			<verse number="35">Ndide iintshaba zakho ndizenze isihlalo seenyawo zakho.</verse>
			<verse number="36">Ngoko mayazi ngokuqinisekileyo yonke indlu kaSirayeli, ukuba uThixo wamenza iNkosi noKristu, kwayena lo Yesu nambethelelayo emnqamlezweni nina.</verse>
			<verse number="37">Ke kaloku bathe, bakukuva oko, bahlabeka entliziyweni, bathi kuPetros nakwabanye abapostile, Madoda, bazalwana, sithini na?</verse>
			<verse number="38">Wathi uPetros kubo, Guqukani, nibhaptizwe nonke ngabanye egameni likaYesu Kristu, ukuze kuxolelwe izono, namkele isipho soMoya oyiNgcwele.</verse>
			<verse number="39">Kaloku idinga likuni, nakubantwana benu, nakubo bonke abakude, esukuba iNkosi uThixo wethu iya kubabiza.</verse>
			<verse number="40">Ngamanye amazwi amaninzi wayeqononondisa, ebavuselela esithi, Zisindiseni kwesi sizukulwana sigwenxa.</verse>
			<verse number="41">Bathe ke ngoko, abalamkele ilizwi lakhe ngovuyo, babhaptizwa; kongezelelwa kwangaloo mini imiphefumlo engathi imawaka mathathu.</verse>
			<verse number="42">Bazingisa ukuzingisa emfundisweni yabapostile, nasebudlelaneni, nasekuqhekezeni isonka, nasemithandazweni.</verse>
			<verse number="43">Ke kaloku kwabakho ukoyika kwimiphefumlo yonke; kwenzeka izimanga ezininzi kwanemiqondiso ngabapostile.</verse>
			<verse number="44">Ke kaloku bonke ababekholwa babendawonye, benobudlelane ngeento zonke.</verse>
			<verse number="45">Baye bethengisa nangemihlaba nangemihlaba yabo, babele bonke abantu njengoko ebesukuba eswele ngako.</verse>
			<verse number="46">Babezingisa ukuhlala bemxhelo mnye etempileni imihla ngemihla, beqhekeza isonka kwizindlu ngezindlu, besidla ukudla benemigcobo, benolungelelwano lwentliziyo,</verse>
			<verse number="47">bemdumisa uThixo, benonelelwe ngabantu bonke. Yaye iNkosi isongeza ebandleni imihla ngemihla abasindiswayo.</verse>
		</chapter>
		<chapter number="3">
			<verse number="1">Ke kaloku, uPetros, noYohane babenyuka bendawonye, besiya etempileni ngexesha lomthandazo, ililixa lesithoba.</verse>
			<verse number="2">Kwaye ke kuthwelwe ndoda ithile, ibisisiqhwala kwasekuzalweni kwayo, ababeyibeka imihla ngemihla emnyango wetempile, lowo kuthiwa Mhle, ukuba icele amalizo kwabangenayo etempileni;</verse>
			<verse number="3">eyathi, yakubona uPetros noYohane beza kungena etempileni, yacela ukuba bayilize.</verse>
			<verse number="4">Uthe ke uPetros, enoYohane, eqwalasele kuyo wathi, Khangela kuthi apha.</verse>
			<verse number="5">Wabagqala ke, elindele ukwamkela into kubo.</verse>
			<verse number="6">Uthe ke uPetros, Isilivere negolide andinayo; kodwa endinako ndikunika kona: Egameni likaYesu Kristu umNazarete, vuka uhambe.</verse>
			<verse number="7">Wayibamba ngesandla sokunene, wayiphakamisa; zomelezeka kwaoko iinyawo zayo namaqatha ayo.</verse>
			<verse number="8">Yesuka umtsi, yema, yahambahamba, yangena nabo etempileni, ihambahamba itsiba, imdumisa uThixo.</verse>
			<verse number="9">Baza bonke abantu bayibona ihambahamba, idumisa uThixo;</verse>
			<verse number="10">Babeqonda kakuhle, ukuba ingulowa ubehlalela amalizo ngasemnyango oMhle wetempile, bathi qhiphu umbilini, bathi nqa yiloo nto ihlileyo kuye.</verse>
			<verse number="11">Ke kaloku, sakubon' ukuba isisiqhwala sibambe ooPetros noYohane, abantu babalekela kubo evarandeni ekuthiwa yekaSolomon, bemangalisiwe kakhulu.</verse>
			<verse number="12">Akukubona ke oko uPetros, waphendula wathi kubo abantu, Madoda, maSirayeli, yini na ukuba nimangaliswe yile nto? Kanjalo yini na ukuba nisijonge, ngathi senze ukuba lo mntu ahambe ngawethu amandla, nangobungcwele bethu?</verse>
			<verse number="13">uThixo ka-Abraham, kaIsake, kaYakobi, uThixo woobawo bethu, umzukisile uYesu uNyana wakhe; enamnikelayo, namkhanyela phambi koPilato, ekubeni yena ugqibe kwelokuba amkhulule.</verse>
			<verse number="14">Ke nina namkhanyela oyiNgcwele, oliLungisa, nacela ukuba ninikwe indoda engumbulali.</verse>
			<verse number="15">Ke yona iMbangi yobomi nayibulala, awayivusayo uThixo kwabafileyo; esingamangqina ako oko.</verse>
			<verse number="16">Nangenxa yokukholwa kwigama layo, lo nimbonayo, nimaziyo, limomelezile igama layo; lwathi ukholo olungayo lwamnika oku kuphila kupheleleyo phambi kwenu nonke.</verse>
			<verse number="17">Nangoku, bazalwana, ndiyazi ukuba nenze ngokungazi, njengabo nabo abaphathi benu.</verse>
			<verse number="18">Ke zona izinto uThixo, awazixelayo ngenxa engaphambili ngomlomo wabo bonke abaprofeti bakhe, ukuba uKristu wayeza kuva ubunzima, wenjenjalo ukuzalisekisa oko.</verse>
			<verse number="19">Guqukani ke ngoko, nijike, ukuze zicinywe izono zenu;</verse>
			<verse number="20">ithume uYesu Kristu, owavakaliswayo kuni ngenxa engaphambili;</verse>
			<verse number="21">elimelwe kukumamkela izulu, kude kufike amaxesha okubuyiswa kweento zonke, awawathethayo uThixo ngomlomo wabo bonke abaprofeti bakhe abangcwele, kususela kunaphakade.</verse>
			<verse number="22">Kaloku uMosis wathi koobawo: “INkosi uThixo wenu iya kunivelisela umprofeti kubazalwana benu onjengam nje; ize nimve yena kuzo zonke izinto asukuba eya kuzithetha kuni.</verse>
			<verse number="23">Yothi ke yonke imiphefumlo engathanga imve loo mprofeti, itshatyalaliswe, ingabikho phakathi kwabantu.</verse>
			<verse number="24">Nabo bonke abaprofeti, ukususela kuSamuweli nabalandelayo, bonke abo bathethayo, baprofeta ngokunjalo ngale mihla.</verse>
			<verse number="25">Nina ningoonyana babo abaprofeti, nabomnqophiso awanqophisana ngawo noobawo bethu uThixo, esithi kuAbraham, Yaye ke iya kusikeleleka embewini yakho yonke imizalwane yehlabathi.</verse>
			<verse number="26">uThixo ke, akuba emvusile uNyana wakhe uYesu, wamthuma kuni kuqala, ukuba anisikelele ngokuniguqula nonke ngabanye kwiinkohlakalo zenu.</verse>
		</chapter>
		<chapter number="4">
			<verse number="1">Ke kaloku, bakubon' ukuba bayathetha kubo abantu, bafika ababingeleli, nomphathi wetempile, nabaSadusi;</verse>
			<verse number="2">bebindekile ngenxa yokuba befundisa abantu, bekuxela ukuvuka kubo abafileyo ngoku kukaYesu ukuvuka.</verse>
			<verse number="3">Babasa izandla, babafaka entolongweni, kwada kwaba ngengomso; kuba bekuse kuhlwile.</verse>
			<verse number="4">Ke into eninzi yabo babelivile ilizwi, yakholwa; lathi inani lamadoda lingathi kumawaka amahlanu.</verse>
			<verse number="5">Ke kaloku kwathi ngengomso, abaphathi babo, namadoda amakhulu, nababhali, bathi,</verse>
			<verse number="6">Kwahlanganisana eYerusalem uAnas umbingeleli omkhulu, noKayafa, noYohane, noAlesandire, kwanabanye bemizalwane yombingeleli omkhulu;</verse>
			<verse number="7">Bakuba bebamise phakathi, bababuza besithi, Le nto nina niyenze ngamandla mani na, nangagama lini na?</verse>
			<verse number="8">Wathi ke uPetros, ezele nguMoya oyiNgcwele, wathi kubo, Nina baphathi babantu, nani madoda makhulu akwaSirayeli,</verse>
			<verse number="9">ukuba thina namhlanje siyacikideka ngomsebenzi omhle owenziweyo lowo ungenamandla, ukuba ungáphiliswa njani na;</verse>
			<verse number="10">Makwazeke kuni nonke, nakubo bonke abantu bakwaSirayeli, ukuba kusegameni likaYesu Kristu waseNazarete, enambethelelayo emnqamlezweni nina, athe uThixo wamvusa kwabafileyo; kungaye lowo, ukuba lo mntu eme apha phambi kwenu ephilile.</verse>
			<verse number="11">Lo ngulo ilitye elenziwa into engento nini bakhi, elisuke laba yintloko yembombo.</verse>
			<verse number="12">Kananjalo usindiso alukho kuwumbi; kuba akukho gama limbi phantsi kwezulu, linikiweyo phakathi kwabantu, esimele ukusindiswa ngalo.</verse>
			<verse number="13">Ke kaloku, bakubona ukungafihlisikuthetha koPetros noYohane, beqiqa nokuba ngabantu abangenamfundo, abangenakwazi, bamangaliswa; babaqonda ukuba babenaye uYesu.</verse>
			<verse number="14">Bakumbona ke umntu emi nabo, yena lowo uphilisiweyo, ababanga nandawo yakuphika.</verse>
			<verse number="15">Bakuba bethe mabaphume entlanganisweni yamatyala, bacebisana bodwa,</verse>
			<verse number="16">besithi, Siya kubathini na aba bantu? Kuba okunene, ukuba kuhle ngabo umqondiso owazekayo, oyinto ebonakalayo kubo bonke abemi eYerusalem, kwaye asinakuyikhanyela loo nto.</verse>
			<verse number="17">Ukuze ke loo nto ingahlakazeki ngakumbi ebantwini, masise sibasongela ngelokuba bangabi sathetha mntwini ngeli gama.</verse>
			<verse number="18">Bebabizile, babathethela ngelithi, mabangabi sakhankanya nakanye, bangafundisi nokufundisa ngegama likaYesu.</verse>
			<verse number="19">Ke kaloku uPetros noYohane baphendula, bathi kubo, Yahlulani nina, ukuba bubulungisa na emehlweni kaThixo ukuva nina, kunokuva uThixo;</verse>
			<verse number="20">Kaloku thina asinakuyeka ukuthetha ngezinto esizibonileyo nesizivileyo.</verse>
			<verse number="21">Bathe ke bona, beqokele ngokubasongela, babandulula, bengafumani sizathu bangababetha ngaso, ngenxa yabantu; ngokuba bonke babemzukisa uThixo ngoko kwakuhlile.</verse>
			<verse number="22">Kuba umntu owathi waphiliswa phezu kwakhe lo mqondiso wokuphiliswa wayeneminyaka engaphezu kwamashumi amane.</verse>
			<verse number="23">Bakuba ke bekhululwe, baya kowabo, bababikela zonke izinto ababezithethile kubo ababingeleli abakhulu namadoda amakhulu.</verse>
			<verse number="24">Bona ke, bakukuva oko, baphakamisa izwi kuThixo ngamxhelo mnye, bathi, Nkosi, wena unguThixo owalenzayo izulu nomhlaba nolwandle, neento zonke ezikwezo nto;</verse>
			<verse number="25">owatshoyo ngomlomo kaDavide umkhonzi wakho, ukuthi, Yini na ukuba iintlanga zenze imbuthumbuthu, nabantu bacamange into engeyakonto?</verse>
			<verse number="26">Bazimisa ookumkani behlabathi, Nabaphathi bahlanganisana ndawonye Ngokuyichasa iNkosi, naye uKristu wayo.</verse>
			<verse number="27">Kuba okunene uHerode, kwanoPontiyo Pilato, ndawonye neentlanga nabantu bakwaSirayeli, babuthelana ndawonye nxamnye noNyana wakho ongcwele uYesu, owamthambisayo,</verse>
			<verse number="28">ukuba benze izinto zonke ezamiswayo ngenxa engaphambili sisandla sakho nalicebo lakho, ukuba zibekho.</verse>
			<verse number="29">Ngoku ke, Nkosi, zikhangele izisongelo zabo, ubanike abakhonzi bakho ukuba balithethe ilizwi lakho ngako konke ukungafihlisi.</verse>
			<verse number="30">Ngokusolula isandla sakho uphilise; nokuba kwenzeke imiqondiso nezimanga ngegama loMkhonzi wakho ongcwele, uYesu.</verse>
			<verse number="31">Bakubon' ukuba bakhungile, yazanyazanyiswa indawo ababehlanganisene kuyo; Bazaliswa bonke nguMoya oyiNgcwele, balithetha ilizwi likaThixo ngokungafihlisiyo.</verse>
			<verse number="32">Ke kaloku inkitha yababekholiwe yayintliziyo-nye, imphefumlo mnye; kwaye kungekho namnye ubesithi kukho nto iyeyakhe empahleni yakhe; baye badlelana zonke izinto.</verse>
			<verse number="33">Baye abapostile bekungqinela ngamandla amakhulu ukuvuka kweNkosi uYesu; kwaye kukho ukubabalwa okukhulu kubo bonke.</verse>
			<verse number="34">Kwakungekho namnye phakathi kwabo, wayeswele; kuba bonke ababenemihlaba, nokuba zizindlu, babethengisa ngazo, baze bazise amaxabiso ezinto ezithengisiweyo,</verse>
			<verse number="35">bawabeke ezinyaweni zabapostile; waye ke elowo esabelwa njengoko ebesukuba eswele ngako.</verse>
			<verse number="36">noYose, owathiywa ngabapostile ukuba nguBharnabhas, (oko kukuthi ngentetho evakalayo, unyana wentuthuzelo), umLevi waseSipro,</verse>
			<verse number="37">Enomhlaba, wathengisa ngawo, wayizisa imali leyo, wayibeka ezinyaweni zabapostile.</verse>
		</chapter>
		<chapter number="5">
			<verse number="1">Ke kaloku indoda ethile, uHananiya, inoSafira umkayo, yathengisa ngendawo.</verse>
			<verse number="2">Yashinta kulo ixabiso layo, esazi naye umkayo; yazisa nxenye ithile, yayibeka ezinyaweni zabapostile.</verse>
			<verse number="3">Uthe ke uPetros, Hananiya, kungani na ukuba uSathana azalise intliziyo yakho, ukuba umxokise uMoya oyiNgcwele, ushinte kulo ixabiso lomhlaba?</verse>
			<verse number="4">Xa ihleliyo, ibingeyakho na? Wakuba uyithengisile, ibingabisemandleni akho na? Yini na ukuba uyibeke le nto entliziyweni yakho? Akuxoke ebantwini, uxoke kuThixo.</verse>
			<verse number="5">Ewavile ke uHananiya la mazwi, wawa, waphuma umphefumlo; kwabakho ukoyika okukhulu kubo bonke ababezivile ezi zinto.</verse>
			<verse number="6">Besuka abafana, bamsongela, bamthwalela phandle, bamngcwaba.</verse>
			<verse number="7">Kwakuba kuhambe iiyure ezintathu, wathi umkakhe, engayazi loo nto ihlileyo, wangena.</verse>
			<verse number="8">Wamphendula ke uPetros wathi, Ndixelele, umhlaba lo nawuthengisayo ngale ndawo na? Wathi ke yena, Ewe, ngako oko.</verse>
			<verse number="9">Uthe ke uPetros kuye, Yini na ukuba nivumelane ngokumlinga uMoya weNkosi? Uyabona, iinyawo zabo bangcwabe indoda yakho zisemnyango, baya kukuthwalela phandle.</verse>
			<verse number="10">Wawa phantsi kwangoko ezinyaweni zakhe, waphuma umphefumlo. Bangena abafana, bamfumana efile, bamkhuphela phandle, bamngcwaba ngasendodeni yakhe.</verse>
			<verse number="11">Kwabakho ukoyika okukhulu kulo lonke ibandla, nabo bonke ababeziva ezi zinto.</verse>
			<verse number="12">Kwaye kwenzeka ngezandla zabapostile imiqondiso nezimanga ezininzi phakathi kwabantu; baye bonke bemxhelo mnye evarandeni kaSolomon.</verse>
			<verse number="13">Ke kaloku, kwabanye akubangakho namnye waba nabuganga bakusinamathelisa kubo;</verse>
			<verse number="14">Kwaba kukhona bekongezwa abakholwayo kwiNkosi, into eninzi yamadoda neyabafazi;</verse>
			<verse number="15">bada bakhutshelwa phandle imilwelwe ezitratweni, bayibeka ezingqengqelweni nasezingqengqelweni, ukuze kuthi, akubon' ukuba uPetros uyeza, kubekho kuyo sisithunzi sakhe;</verse>
			<verse number="16">Yaye ke ibuthelana eYerusalem nenkitha yabemizi ejikelezileyo, ithwele imilwelwe nabakhathazwa ngoomoya abangcolileyo, baye bephiliswa bonke.</verse>
			<verse number="17">Waza wesuka umbingeleli omkhulu nabo bonke ababenaye (abangabehlelo labaSadusi), bazala ngumsindo;</verse>
			<verse number="18">bababamba abapostile, babafaka entolongweni.</verse>
			<verse number="19">Sazivula ke isithunywa seNkosi ebusuku iingcango zentolongo, sabakhupha, sathi,</verse>
			<verse number="20">Hambani, niye kuma nithethe etempileni kubo abantu onke amazwi obu bomi.</verse>
			<verse number="21">Bathe ke bona bakukuva oko, bangena kwakusasa etempileni, bafundisa. Wafika ke umbingeleli omkhulu nabo babenaye, wayibizela ndawonye intlanganiso yamatyala, nawo onke amadoda amakhulu akoonyana bakaSirayeli, bathumela entolongweni ukuba baziswe.</verse>
			<verse number="22">Ke kaloku, akufika amadindala, akabafumananga entolongweni, abuya abika, athi,</verse>
			<verse number="23">Intolongo siyifumene okunene ivalwe ngokuqinileyo kanye, nabalindi bemi ngaphandle phambi kweminyango. Sivulile ke, asifumananga mntu ngaphakathi.</verse>
			<verse number="24">Ke kaloku, bakukuziva ezo zinto umbingeleli omkhulu, nomphathi wetempile, kwanababingeleli abakhulu, bathandabuza kubo, ukuba ingaba ingaba ingaba yintoni na le nto.</verse>
			<verse number="25">Kwafika omnye wababikela, esithi, Yabonani, amadoda ebeniwafake entolongweni, emi etempileni, efundisa abantu.</verse>
			<verse number="26">Wesuka umphathi enamadindala, wabazisa kungengamandla; kuba babesoyika abantu, hleze baxulutywe ngamatye.</verse>
			<verse number="27">Bebazisile ke, babamisa entlanganisweni yamatyala; wababuza umbingeleli omkhulu.</verse>
			<verse number="28">Esithi, Besinganithethelanga na, ukuba ningafundisi ngeli gama? niyabona, niyizalisile iYerusalem ngemfundiso yenu, nizimisele ukulizisa igazi lalo mntu phezu kwethu.</verse>
			<verse number="29">Waphendula ke uPetros nabapostile, bathi, Simelwe kukuthi sive uThixo kunokuba sive abantu.</verse>
			<verse number="30">uThixo woobawo bethu wamvusa uYesu, enambulalayo nina ngokumxhoma emthini.</verse>
			<verse number="31">Lowo uThixo wamphakamisa ngesandla sakhe sokunene, waba nguMthetheli noMsindisi, ukuze amnike uSirayeli inguquko noxolelo lwezono.</verse>
			<verse number="32">Thina ke singamangqina akhe ezo zinto, ukwanjalo noMoya oyiNgcwele, awamnika abo bamvayo yena uThixo.</verse>
			<verse number="33">Bathe ke bona bakukuva oko, bahlabeka ezintliziyweni zabo, babhunga ukuba babasike.</verse>
			<verse number="34">Ke kaloku kwesuka kwema othile entlanganisweni yamatyala, umFarisi ogama linguGamaliyeli, umfundisi womthetho, obekekileyo kubantu bonke, wathi makhe bakhutshelwe phandle kancinane abapostile;</verse>
			<verse number="35">Wathi kubo, Madoda, maSirayeli, zilumkeleni ngento eniza kuyenza kwaba bantu.</verse>
			<verse number="36">Kuba ngaphambi kwale mihla kwesuka uTuda, esithi yena ngokwakhe unguthile; ekwathi kwanamathela kuye inani lamadoda angathi kumakhulu mane; bathi bonke ababemlulamele babhangazeka, ababa nto.</verse>
			<verse number="37">Emva kwalowo kwesuka uYudas waseGalili ngemihla yobhalo lomlibo wokuzalwa, wakhukulisa abantu banela; naye lowo watshabalala; baza bonke ababemlulamele bachithwachithwa.</verse>
			<verse number="38">Kungoku ke ndithi kuni, Khwelelani kwaba bantu nibayeke; ngokuba eli cebo, nalo msebenzi, ukuba lingaba lelabantu, lotshitsha.</verse>
			<verse number="39">Ukuba ke lelikaThixo, aninakulitshitshisa; hleze nifunyanwe ningabalwa kwanoThixo.</verse>
			<verse number="40">Bamthambela ke; bebabizile abapostile, babatyabula, babathethela ngelithi, mabangathethi ngegama likaYesu; babandulula ke.</verse>
			<verse number="41">Bemka ke ngoko bona ebusweni bentlanganiso yamatyala, bevuya, ngokuba kuthiwe bakufanele ukuhlaziswa ngenxa yegama lakhe.</verse>
			<verse number="42">Baye bangayeki ukufundisa nokushumayela iindaba ezilungileyo zikaYesu Kristu, imihla yonke etempileni, nasemizini ngemizi.</verse>
		</chapter>
		<chapter number="6">
			<verse number="1">Ke kaloku ngaloo mihla, bakubon' ukuba bayanda abafundi, kwabakho ukukrokra kwawesiGrike amaYuda, esithi, ngenxa yokuba abahlolokazi bawo babengananzwa kulungiselelo lwemihla ngemihla.</verse>
			<verse number="2">Bathe ke abalishumi elinababini bawubizela kubo indimbane yabafundi, bathi, Akukholekile ukuba thina silishiye ilizwi likaThixo, silungiselele ezitafileni.</verse>
			<verse number="3">Ngoko ke, bazalwana, khangelani ukujonga phakathi kwenu amadoda asixhenxe avunyiweyo, azele nguMoya oyiNgcwele nobulumko, esingawamisela phezu kwalo mcimbi.</verse>
			<verse number="4">Thina ke siya kuzingisa emthandazweni, nakubulungiseleli belizwi.</verse>
			<verse number="5">Labakholisa ke ilizwi elo zwi emehlweni abo bonke abantu, baza banyula uStefano, indoda ezele lukholo nanguMoya oyiNgcwele, noFilipu, noProkoro, noNikanore, noTimon, noParmenas, noNikolawo owaguqukela ebuYudeni, wakwa-Antiyokwe;</verse>
			<verse number="6">abathe babamisa phambi kwabapostile, bathi, bakuba bethandazile, babeka izandla phezu kwabo.</verse>
			<verse number="7">Laye liya likhula ilizwi likaThixo; Laye liya lisanda kakhulu inani labafundi eYerusalem; laye neqela elikhulu lababingeleli lilululamela ukholo.</verse>
			<verse number="8">Ke kaloku uStefano, ezele lukholo namandla, wayesenza izimanga nemiqondiso emikhulu phakathi kwabantu.</verse>
			<verse number="9">Kwesuka ke kwesuka kwesuka abathile bendlu yesikhungu ebizwa ngokuba yelabaKhululwa, neyabaseKirene, neyamaAleksandriya, neyabaseKilikiya naseAsiya, bephikisana noStefano.</verse>
			<verse number="10">Baye ke bengabanga nako ukumelana nobulumko, nomoya awayethetha ngawo.</verse>
			<verse number="11">Baza balukuhla amadoda, awathi, Simvile ethetha amazwi okunyelisa ngoMoses nangoThixo.</verse>
			<verse number="12">Baza babaxhokonxa abantu, namadoda amakhulu nababhali; bamfikela, bambamba, bamzisa entlanganisweni yamatyala.</verse>
			<verse number="13">Bamisa amangqina obuxoki, awathi, Lo mntu akayeki ukuthetha amazwi okunyelisa le ndawo ingcwele nomthetho;</verse>
			<verse number="14">Kuba simve esithi, uYesu waseNazarete lo uya kuyichitha le ndawo, awenze wambi amasiko awawanikela kuthi uMoses.</verse>
			<verse number="15">Baye bonke ababehleli entlanganisweni yamatyala, beqwalasele kuye, babubona ubuso bakhe, ngathi bubuso besithunywa sezulu.</verse>
		</chapter>
		<chapter number="7">
			<verse number="1">Wathi ke umbingeleli omkhulu, Zinjalo na ke ezi ndawo?</verse>
			<verse number="2">Uthe ke yena: “Madoda, bazalwana, nani bobawo, phulaphulani. uThixo wozuko wabonakala kubawo wethu uAbraham, eseMesopotami, engekami kwelakwaHaran.</verse>
			<verse number="3">Wathi kuye, Phuma ezweni lakowenu, kwelokuzalwa kwakho, uye ezweni endiya kukubonisa lona.</verse>
			<verse number="4">Wesuka ke ezweni lamaKaledi, wahlala eHaran. Wathi, akuba efile uyise, wamfudusela kweli lizwe nihleli kulo nina ngoku.</verse>
			<verse number="5">Akamnika lifa khona, kwanendawo engangonyawo, kodwa wathembisa ukuba uya kumnika ibe yeyakhe, nembewu yakhe emva kwakhe, engekabi namntwana.</verse>
			<verse number="6">Wenjenje uThixo ukuthetha, wathi, Imbewu yakhe iya kuba ngabaphambukeli ezweni lasemzini; ukuba baye ebukhobokeni, babaphathe kakubi, iminyaka emakhulu mane.</verse>
			<verse number="7">Nohlanga olo, ethe yangamakhoboka kulo, ndiya kulugweba mna, watsho uThixo; yaye, emveni kwezi zinto, iya kuphuma indikhonze kule ndawo.</verse>
			<verse number="8">Waza wamnika umnqophiso wolwaluko, wathi ngokunjalo uAbraham wamzala uIsake, wamalusa ngomhla wesibhozo; uIsake ke wazala uYakobi; uYakobi wazala oomawokhulu abalishumi elinababini.</verse>
			<verse number="9">Bathi oomawokhulu, bemmonele, bathengisa ngoYosefu eYiputa;</verse>
			<verse number="10">wamncothula kuzo zonke iimbandezelo zakhe, wambabala ngobulumko phambi koFaro, ukumkani waseYiputa; wammisa ukuba abe yirhuluneli phezu kweYiputa nendlu yakhe yonke.</verse>
			<verse number="11">Ke kaloku kwafika indlala enkulu kulo lonke elaseJiputa nelaseKanana, baza oobawo-mkhulu abazange bafumane kudla.</verse>
			<verse number="12">Akuva ke uYakobi ukuba kukho ingqolowa eYiputa, wesusa oobawo bethu okokuqala.</verse>
			<verse number="13">Kwathi ngokwesibini uYosefu wabonakalaliswa kubazalwana bakhe; Saza ke isizalwana sikaYosefu saziswa kuFaro.</verse>
			<verse number="14">Wathumela uYosefu, wambiza uyise uYakobi, nemizalwane yakhe yonke, imiphefumlo emashumi asixhenxe anantlanu.</verse>
			<verse number="15">Wehla ke uYakobi, waya eYiputa, wabhubha yena noobawo bethu;</verse>
			<verse number="16">baza bathwalwa basiwa kwaShekem, babekwa engcwabeni awalithengayo uAbraham ngexabiso lemali koonyana bakaHamore, usoShekem.</verse>
			<verse number="17">Kuthe ke, lakuba lisondele ixesha ledinga, awalifungayo uThixo kuAbraham, bakhula abantu, banda eYiputa,</verse>
			<verse number="18">kwada kwavela kumkani wumbi, ubengamazi uYosefu.</verse>
			<verse number="19">Lowo wabalumkisa abakowethu, wabaphatha kakubi oobawo bethu, ngokokuze bazilahle iintsana zabo, ukuze zingabudli ubomi.</verse>
			<verse number="20">Ekuthe ke kwelo xesha, kwazalwa uMoses; waye emhle kuThixo, wondliwa iinyanga zantathu endlwini kayise.</verse>
			<verse number="21">Wagxothwa ke, yamchola intombi kaFaro, yazondlela ukuba abe ngunyana wayo.</verse>
			<verse number="22">Waqeqeshwa ke uMoses kubo bonke ubulumko bamaYiputa; waye ke eyinkunkqele ngamazwi nangezenzo.</verse>
			<verse number="23">Kwathi, kwakuba yiminyaka emashumi mane, kwafika entliziyweni yakhe ukukha aye kuvelela abazalwana bakhe, oonyana bakaSirayeli.</verse>
			<verse number="24">Waza wabona omnye ephathwa kakubi, wamkhusela, wamphindezelela lowo ucinezelweyo, wambulala umYiputa.</verse>
			<verse number="25">Wayeba ke yena boqonda abazalwana bakhe ukuba uThixo ebeya kubasindisa ngesandla sakhe; abaqondanga ke bona.</verse>
			<verse number="26">Kwathi ngengomso wabonakala kubo besilwa, wabanyanzela ukuba baxolisane, esithi, Madoda, niyazalana nina; yini na ukuba nonane?</verse>
			<verse number="27">Kodwa yena lowo wayemonile ummelwane wakhe wamgiba, esithi, Umiswe ngubani na ukuba ube ngumphathi nomahluli phakathi kwethu?</verse>
			<verse number="28">Uza kundibulala na nam, njengokuba umbulele umYiputa izolo?</verse>
			<verse number="29">Wasaba ke uMoses ngelo lizwi, waba ngumphambukeli ezweni lakwaMidiyan, apho wazalela khona oonyana ababini.</verse>
			<verse number="30">Kuthe ke kwakuzaliseka iminyaka emashumi mane, kwabonakala kuye kwintlango yentaba yeSinayi isithunywa seNkosi, elangatyeni lomlilo etyholweni.</verse>
			<verse number="31">Akukubona oko uMoses, wamangaliswa ngumbono lowo; akusondela ukuba awukhangele, kwafika ilizwi likaYehova kuye, lisithi,</verse>
			<verse number="32">Mna ndinguThixo wabo ooyihlo, uThixo ka-Abraham, uThixo kaIsake, uThixo kaYakobi. Wagubha uMoses, akaba nabuganga, akukhangela.</verse>
			<verse number="33">Ithe ke iNkosi kuye, Khulula iimbadada zakho ezinyaweni zakho; kuba indawo leyo umi kuyo ingumhlaba ongcwele.</verse>
			<verse number="34">Ndikubonile ndakubona ukuphathwa kakubi kwabantu bam abaseYiputa, ndakuva nokuncwina kwabo, ndihlile, ukuze ndibahlangule. Yiza ngoku, ndikuthume eYiputa.</verse>
			<verse number="35">Lo Moses bamkhanyelayo, besithi, Umiswe ngubani na, ukuba ube ngumphathi nomahluli? yena uThixo wamthuma ukuba abe ngumphathi nomhlanguli ngesandla sesithunywa esabonakalayo kuye etyholweni.</verse>
			<verse number="36">Yena lowo wabakhupha, emveni kokuba wenze izimanga nemiqondiso ezweni laseYiputa, naseLwandle oluBomvu, nasentlango, iminyaka emashumi mane.</verse>
			<verse number="37">Lo nguloo Moses wathi koonyana bakaSirayeli, INkosi, uThixo wenu, iya kunivelisela umprofeti kubazalwana benu, onjengam nje; nize nimve yena.</verse>
			<verse number="38">Nguye lo owayesebandleni entlango, ndawonye nesithunywa sezulu, ebesithetha naye entabeni yeSinayi, enoobawo bethu;</verse>
			<verse number="39">Abavumanga ukumphulaphula oobawo, besuka bamgxotha, babuyela eYiputa ezintliziyweni zabo;</verse>
			<verse number="40">besithi kuAron, Senzele uthixo oya kuhamba phambi kwethu; kuba lo Moses wasikhuphayo ezweni laseYiputa, asazi ukuba uhlelwe yintoni na.</verse>
			<verse number="41">Benza ithole ngaloo mihla, benyusa amadini, bewanyusa amadini, baba nemihlali yimisebenzi yezandla zabo.</verse>
			<verse number="42">Wajika ke uThixo, wabanikela ukuba bakhonze umkhosi wezulu; njengoko kubhaliweyo encwadini yabaprofeti kwathiwa, Nibe nisondeza kum na kum amadini amadini, ndlu kaSirayeli, iminyaka emashumi mane entlango?</verse>
			<verse number="43">Nathwala umnquba kaMoleki, Nenkwenkwezi yothixo wenu uRemfan, Imifanekiso ke leyo enayenzayo ukuba niqubude kuyo; Ndaye ke ndiya kunifudusela ngaphaya kweBhabheli.</verse>
			<verse number="44">Umnquba wesingqino wawukoobawo bethu entlango, njengoko wayemisele ngako owayethetha noMoses, ukuba awenze ngokomfanekiso abewubonile;</verse>
			<verse number="45">Lowo bawungenisayo, bawungenisayo noYesu ekuthinjweni kweentlanga, ezo wazigxothayo uThixo ebusweni boobawo bethu, kwada kwayimihla kaDavide;</verse>
			<verse number="46">owababalwayo nguThixo, wacela ukuba amfumanele uThixo kaYakobi umnquba.</verse>
			<verse number="47">Kodwa uSolomon wamakhela indlu.</verse>
			<verse number="48">Kodwa Osenyangweni yena akahlali zitempileni zenziwe ngazandla; njengoko watshoyo umprofeti.</verse>
			<verse number="49">Izulu liyitrone yam, Ke ihlabathi sisihlalo seenyawo zam; Yindlu enjani na eniya kundakhela yona? itsho iNkosi; Yiyiphi na yona indawo yokuphumla kwam?</verse>
			<verse number="50">Asisandla sam na sazenza zonke ezo zinto?</verse>
			<verse number="51">Nina bantamo zilukhuni, bangalukileyo ngentliziyo, nangendlebe, nihleli nibambene noMoya oyiNgcwele; kwanjengoko ooyihlo, nani ninjalo.</verse>
			<verse number="52">Kubo abaprofeti nguwuphi na ongatshutshiswanga ngooyihlo? bababulala abo babekuxela ngenxa engaphambili ukuza koliLungisa; enithe ke ngoku ningabangcatshi nababulali bakhe;</verse>
			<verse number="53">nina nawamkelayo umthetho, niwumiselwa zizithunywa zezulu, anawugcina.</verse>
			<verse number="54">Ke kaloku, bathi, bakukuziva ezi zinto, bahlabeka ezintliziyweni zabo, bamtshixizela amazinyo.</verse>
			<verse number="55">Ke yena, ezele nguMoya oyiNgcwele, waqwalasela ezulwini, wabona ubuqaqawuli bukaThixo, noYesu emi ngasekunene kukaThixo.</verse>
			<verse number="56">Wathi, Yabonani, ndiwabona amazulu evulekile, ndimbona uNyana woMntu emi ngasekunene kukaThixo.</verse>
			<verse number="57">Badanduluka ke ngezwi elikhulu, bazivingca iindlebe zabo, besuka bemka phezu kwakhe ngamxhelo mnye,</verse>
			<verse number="58">bamkhuphela ngaphandle komzi, bamgibisela ngamatye. Amangqina azibeka iingubo zawo ezinyaweni zendodana egama linguSawule.</verse>
			<verse number="59">Ayemgibisela ngamatye uStefano, yena ebiza esithi, Nkosi Yesu, wamkele umoya wam.</verse>
			<verse number="60">Waguqa ngamadolo, wadanduluka ngezwi elikhulu, esithi, Nkosi, musa ukubabeka tyala ngesi sono. Akutsho walala ubuthongo.</verse>
		</chapter>
		<chapter number="8">
			<verse number="1">Waye ke uSawule ekuthakazela ukufa kwakhe. Ke kaloku kwehla ngelo xesha intshutshiso enkulu phezu kwalo ibandla eliseYerusalem; baye bonke baba ziintsali kulo lonke ilizwe lakwaYuda nelaseSamariya, kwasala abapostile bodwa.</verse>
			<verse number="2">Aza amadoda amoyikayo uThixo amngcwaba uStefano, amenzela isijwili esikhulu.</verse>
			<verse number="3">Waye ke uSawule elidlavula ibandla, engena kwizindlu ngezindlu, erhola amadoda kwanabafazi, ebafaka entolongweni.</verse>
			<verse number="4">Bona ke ngoko ababeziintsali batyhutyha ilizwe, beshumayela iindaba ezilungileyo zelizwi.</verse>
			<verse number="5">Wehla ke uFilipu, waya emzini welaseSamariya, wamvakalisa kubo uKristu.</verse>
			<verse number="6">Zaye izihlwele zizinyamekela ngamxhelo mnye izinto ezibe zithethwa nguFilipu, ekuyiveni nasekuyiboneni kwazo imiqondiso abeyenza.</verse>
			<verse number="7">Kuba oomoya abangcolileyo babephuma kwinto eninzi ebinabo, bebhomboloza ngezwi elikhulu; yathi ke into eninzi enedumbe neziziqhwala yaphiliswa.</verse>
			<verse number="8">Kwabakho uvuyo olukhulu kuloo mzi.</verse>
			<verse number="9">Ke kaloku bekukho ndoda ithile, kuthiwa nguSimon, eyayifudula ithakatha kuloo mzi, ibetha abantu baseSamariya, isithi yona ngokwayo inguthile omkhulu;</verse>
			<verse number="10">ababeyiphulaphula bonke, bethabathela komncinane besa komkhulu, besithi, Lo ungamandla kaThixo amakhulu.</verse>
			<verse number="11">Baye ke bemphulaphula, ngenxa yokuba ixesha elide wabetha bee nqa ngobunyangi bakhe.</verse>
			<verse number="12">Xenikweni ke bakholwayo nguFilipu, eshumayela iindaba ezilungileyo zezinto zobukumkani bukaThixo, nezegama likaYesu Kristu, babhaptizwa amadoda kwanabafazi.</verse>
			<verse number="13">Naye uSimon wakholwa, waza akuba ebhaptiziwe, wahlala enoFilipu. Wamangaliswa yimimangaliso nemiqondiso eyayisenzeka.</verse>
			<verse number="14">Ke kaloku, bakuva abapostile ababeseYerusalem ukuba abaseSamariya balamkele ilizwi likaThixo, bathumela kubo uPetros noYohane;</verse>
			<verse number="15">abathi bona bakuhla, babathandazela, ukuba bamkele uMoya oyiNgcwele;</verse>
			<verse number="16">(Kuba ebengekaweli namnye kubo; babebhaptizwe nje egameni leNkosi uYesu.)</verse>
			<verse number="17">Baza bababeka izandla, bamamkela ke uMoya oyiNgcwele.</verse>
			<verse number="18">Uthe ke uSimon, akubona ukuba ngokubekwa kwezandla zabapostile uyanikwa uMoya oyiNgcwele, wezisa kubo imali,</verse>
			<verse number="19">esithi, Ndinikeni nam eli gunya, ukuze lowo, ndithe ndazibeka izandla phezu kwakhe, amkele uMoya oyiNgcwele.</verse>
			<verse number="20">Uthe ke uPetros kuye, Isilivere yakho mayiye kutshabalala nawe; ngokuba ubusiba isipho sikaThixo singazuzwa ngemali.</verse>
			<verse number="21">Akunasabelo naqashiso kulo mbandela, kuba intliziyo yakho ayithe tye emehlweni kaThixo.</verse>
			<verse number="22">Guquka ngoko kobo bubi bakho, ukhunge kuThixo, ukuba ingathi mhlawumbi ixolelwe ingcingane yentliziyo yakho.</verse>
			<verse number="23">Kuba ndiyabona ukuba usenyongweni yobukrakra, nasentanjeni yentswela-bulungisa.</verse>
			<verse number="24">Waphendula ke uSimon wathi, Ndikhungeleni nina eNkosini, ukuze ndingahlelwa nanye yezo zinto nizithethileyo.</verse>
			<verse number="25">Bona ke, bakuba beqononondisile, belithetha ilizwi leNkosi, babuya beza eYerusalem; kanjalo imizi emininzi yelaseSamariya bayishumayeza iindaba ezilungileyo.</verse>
			<verse number="26">Ke kaloku kwathetha isithunywa seNkosi kuFilipu, sisithi, Suka usinge ezantsi, ngendlela ehla ivela eYerusalem, eya eGaza, yona iyintlango.</verse>
			<verse number="27">Wesuka ke, wahamba, kwaye kukho indoda engumTiyopiya, ithenwa, igunya likaKandase ukumkanikazi wamaTiyopiya, eliphethe bonke ubutyebi bakhe, elibe lize kunqula eYerusalem;</verse>
			<verse number="28">Yayibuya ke, ihleli enqwelweni yayo, ilesa incwadi yomprofeti uIsaya.</verse>
			<verse number="29">Uthe ke uMoya kuFilipu, Yiya ukhwele kule nqwelo.</verse>
			<verse number="30">Wabaleka ke uFilipu, waya kuyo, wayiva ilesa incwadi yomprofeti uIsaya, wathi, Uyaziqonda na kodwa izinto ozilesayo?</verse>
			<verse number="31">Ithe ke yona, Ndingaba nako ngani na, kungekho undikhokelayo nje? Kanjalo yamcela uFilipu ukuba akhwele ahlale nayo.</verse>
			<verse number="32">Ke kaloku indawo yesibhalo eyayilesa yona ibisithi, Njengemvu esiwa ekuxhelweni; nanjengemvana esisimumu phambi komchebi wayo, wenjenjalo ukungawuvuli umlomo wakhe.</verse>
			<verse number="33">Ekuthotyweni kwakhe umgwebo wakhe wasuswa. Ngubani na ke owosixela isizukulwana sakhe? ngokuba buyasuswa ubomi bakhe emhlabeni.</verse>
			<verse number="34">Laphendula ke ithenwa lathi kuFilipu, Ndiyakukhunga, umprofeti lo uyithetha ngabani na le nto; Ithetha yena, okanye mntu wumbi?</verse>
			<verse number="35">Wawuvula ke uFilipu umlomo wakhe, eqalela kweso sibhalo, walishumayeza iindaba ezilungileyo zikaYesu.</verse>
			<verse number="36">Ke kaloku, xa babehamba ngendlela, bafika manzini athile; lathi ithenwa, Nanga amanzi; Kwala ntoni na ukuba ndingabhaptizwa?</verse>
			<verse number="37">Uthe ke uFilipu, Ukuba uyakholwa ngentliziyo yakho iphela, kuvumelekile. Waphendula ke wathi, Ndiyakholwa ukuba uYesu Kristu unguye uNyana kaThixo.</verse>
			<verse number="38">Lathi mayime inqwelo; behla bobabini, baya emanzini, uFilipu kwanethenwa; wambhaptiza.</verse>
			<verse number="39">Xeshikweni ke babenyukile, baphuma emanzini, uMoya weNkosi wamthi xwi uFilipu; alaba sambona ithenwa, kuba lalihamba ngeyalo indlela livuya.</verse>
			<verse number="40">uFilipu ke wafunyanwa eAzoto, wayityhutyha imizi yonke, wayishumayeza iindaba ezilungileyo, wada wafika eKesareya.</verse>
		</chapter>
		<chapter number="9">
			<verse number="1">Ke kaloku uSawule, esabafuthela ngezigrogriso nokubabulala abafundi beNkosi, waya kumbingeleli omkhulu.</verse>
			<verse number="2">Wacela kuye iincwadi zokuya eDamasko ezindlwini zesikhungu, ukuze athi, ethe wafumana abathile bale Ndlela, amadoda kwanabafazi, abazise bekhonkxiwe eYerusalem.</verse>
			<verse number="3">Kuthe ke ekuhambeni kwakhe, wasondela eDamasko; waza ngesiquphe wabanekelwa ngeenxa zonke lukhanyiso oluvela ezulwini.</verse>
			<verse number="4">Wawa emhlabeni, weva ilizwi lisithi kuye, Sawule, Sawule, unditshutshiselani na?</verse>
			<verse number="5">Wathi ke yena, Ungubani na, Nkosi? Ithe ke iNkosi, Mna ndinguye uYesu omtshutshisayo wena; wenzakala ukuba ukhabe iimviko nje.</verse>
			<verse number="6">Waza egubha, eqhiphuke umbilini, wathi, Nkosi, ufuna ukuba ndenze ntoni na? Ithe ke iNkosi kuye, Vuka, uye kuwo umzi; woyixelelwa into omelwe kukuyenza.</verse>
			<verse number="7">Ke kaloku amadoda abehamba naye ema engenakuthetha, eliva okunene lona izwi, kodwa engaboni mntu.</verse>
			<verse number="8">Wavuka uSawule emhlabeni; Uthe ke avuleka amehlo, akabona mntu; bamrhola ke ngesandla, bamngenisa eDamasko.</verse>
			<verse number="9">Kwaba ntathu iintsuku engaboni, engadli, engaseli.</verse>
			<verse number="10">Ke kaloku bekukho mfundi uthile eDamasko, ugama linguHananiya; yathi iNkosi kuye embonweni, Hananiya! Wathi ke yena, Ndilapha, Nkosi.</verse>
			<verse number="11">Ithe ke iNkosi kuye, Phakama, uye esitratweni ekuthiwa sesithe Tye, ubuzise endlwini kaYuda lowo kuthiwa nguSawule, waseTarso; kuba nanko ethandaza;</verse>
			<verse number="12">Ubone embonweni indoda egama linguHananiya, ingena, imbeka isandla, ukuze abuye abone.</verse>
			<verse number="13">Waphendula ke uHananiya wathi, Nkosi, ndivile kwabaninzi ngale ndoda, ukuba zininzi kwazo izinto ezimbi ezenze kwabangcwele bakho eYerusalem;</verse>
			<verse number="14">Nalapha, inegunya kubabingeleli abakhulu lokukhonkxa bonke abo balinqulayo igama lakho.</verse>
			<verse number="15">Yathi ke kuye iNkosi, Hamba uhambe; ngokuba lowo usisitya esinyuliweyo kum, sokuphatha igama lam phambi kweentlanga, nookumkani, noonyana bakaSirayeli;</verse>
			<verse number="16">kuba mna ndiya kumbonisa ukuba zinkulu kwezinto ezinzima, amelwe kukubandezeleka ngazo ngenxa yegama lam.</verse>
			<verse number="17">Wemka ke uHananiya, waya kungena endlwini; Wabeka izandla phezu kwakhe, wathi, Sawule, mzalwana, indithumile iNkosi uYesu, ebonakeleyo kuwe endleleni oze ngayo, ukuze ubuye ubuye ubone, uzaliswe nguMoya oyiNgcwele.</verse>
			<verse number="18">Kwangoko kwawa emehlweni akhe okungamaxolo, wabuya wabona kwaoko, wavuka, wabhaptizwa.</verse>
			<verse number="19">Ekudleni kwakhe, womelela. Ke kaloku uSawule waba neentsuku ezithile nabafundi baseDamasko.</verse>
			<verse number="20">Waye kwaoko, ezindlwini zesikhungu, emvakalisa uYesu, ukuba lowo unguye uNyana kaThixo.</verse>
			<verse number="21">Bathi nqa ke bonke ababemva, bathi; Lo asinguye na owababhuqa eYerusalem abo babelinqula eli gama, weza nalapha ngenjongo, ukuba abase bekhonkxiwe kubabingeleli abakhulu?</verse>
			<verse number="22">Kwaba kukhona womelelayo uSawule; wabetha adubadubeka amaYuda abemi eDamasko, ebonakalalisa ukuba lo nguye uKristu.</verse>
			<verse number="23">Ke kaloku, kwakuzaliseka imihla eyaneleyo, abhunga amaYuda ukuba amsike.</verse>
			<verse number="24">Kodwa iyelenqe lawo laziwa nguSawule. Awagcina ke namasango imini nobusuku, ukuba amsike.</verse>
			<verse number="25">Bamthabatha ke abafundi ebusuku, bamhlisa ngodonga, bemthoba ngengobozi.</verse>
			<verse number="26">Ke kaloku, akufika uSawule eYerusalem, wamana elinga ukuzibandakanya nabafundi; kodwa bamoyika bonke, bengakholwa ukuba ungumfundi.</verse>
			<verse number="27">uBharnabhas ke wamthabatha wamsa kubapostile, wabacacisela ukuyibona kwakhe iNkosi endleleni, nokuba yathetha naye, nokuthetha kwakhe ngokungafihlisiyo eDamasko egameni likaYesu.</verse>
			<verse number="28">Waye enabo ke, engena ephuma eYerusalem.</verse>
			<verse number="29">Waza wathetha ngokungafihlisiyo egameni leNkosi uYesu, ephikisana namaYuda amaGrike. Babefuna ukumbulala.</verse>
			<verse number="30">Bekwazile ke oko abazalwana, bamhlisela eKesareya, bamthumela eTarso.</verse>
			<verse number="31">Laye ke ngoko ibandla kulo lonke elakwaYuda, nelaseGalili, nelaseSamariya, linoxolo, lisakheka. Baye behamba beyoyika iNkosi, besanda ngentuthuzelo yoMoya oyiNgcwele.</verse>
			<verse number="32">Ke kaloku, akuba uPetros etyhutyha iindawo zonke, wehla weza nakwabangcwele ababemi eLida.</verse>
			<verse number="33">Wafumana ke khona umntu othile, ogama linguEneya, eminyaka isibhozo elele elukhukweni enedumbe.</verse>
			<verse number="34">Wathi ke uPetros kuye, Eneya, uyakuphilisa uYesu Kristu; vuka, wandlule. Wavuka kwangoko.</verse>
			<verse number="35">Bambona bonke abemiyo eLida naseSaron, baguqukela eNkosini.</verse>
			<verse number="36">Ke kaloku, eYopa kwakukho mfundikazi uthile, ugama linguTabhita, ekuthiwa ngentetho evakalayo nguDorkas;</verse>
			<verse number="37">Kwathi ke ngaloo mihla, wahliwa sisifo, wafa; bathe ke bakuba bemhlambile, bambeka egumbini eliphezulu.</verse>
			<verse number="38">Ke kaloku iLida ibikufuphi nje neYopa; bathi abafundi, bevile ukuba uPetros ukhona, bathuma amadoda amabini kuye, bembongoza ukuba eze kubo, angalibali.</verse>
			<verse number="39">Wesuka ke uPetros wahamba nabo. Efikile, bamsa egumbini eliphezulu; bema ngakuye bonke abahlolokazi, belila, bembonisa iingubo zangaphantsi nezokwaleka abezenza uDorkas oko ebenabo.</verse>
			<verse number="40">uPetros wabakhuphela phandle bonke, waguqa wathandaza; wamjikela emzimbeni, wathi, Tabhita, vuka. Yawavula ke amehlo ayo, yathi yakumbona uPetros, yavuka yathi nkqo.</verse>
			<verse number="41">Waza wambamba ngesandla, wamphakamisa, wababiza abangcwele nabahlolokazi, wammisa phambi kwabo ehleli.</verse>
			<verse number="42">Kwazeka oko kuyo yonke iYopa; bakholwa eNkosini into eninzi.</verse>
			<verse number="43">Uthe ke wahlala imihla emininzi eYopa kunye noSimon uthile, umsuki wezikhumba.</verse>
		</chapter>
		<chapter number="10">
			<verse number="1">Kwakukho ndoda ithile eKesareya, ekuthiwa nguKorneli, umthetheli-khulu webutho elibizwa ngokuba libutho lamaTaliyane,</verse>
			<verse number="2">emoyikayo uThixo, kunye nayo yonke indlu yakhe, ibaliza abantu;</verse>
			<verse number="3">Yabona embonweni kakuhle, malunga nelixa lesithoba lenini, kufika kuyo isithunywa sikaThixo, sisithi kuyo, Korneli!</verse>
			<verse number="4">Eqwalasele ke kuso, wangenelwa kukoyika, wathi, Yintoni na, Nkosi? Uthe ke yena kuye, Imithandazo yakho namalizo akho anyukile, aba sisikhumbuzo phambi koThixo.</verse>
			<verse number="5">Thumela ngoku amadoda eYopa, ubize uSimon, ogama limbi linguPetros;</verse>
			<verse number="6">yena ulundwendwe lukaSimon, umsuki wezikhumba, ondlu ingaselwandle; yena lowo uya kukuxelela into omelwe kukuyenza.</verse>
			<verse number="7">Ke kaloku, sakuba simkile isithunywa eso besithetha noKorneli, wabiza zazibini kwizicaka zakhe zasendlwini, nesoldati elimhlonelayo uThixo kwabehlala ehleli naye;</verse>
			<verse number="8">Uthe ke, ebacacisele zonke ezi ndawo, wabathuma eYopa.</verse>
			<verse number="9">Ke kaloku ngengomso, bakubon' ukuba basendleleni bona, besondela kuwo umzi, wenyuka uPetros, waya phezu kwendlu, malunga nelixa lesithandathu, ukuba athandaze.</verse>
			<verse number="10">Wesuka walamba kakhulu, wanga angakhe adle;</verse>
			<verse number="11">Walibona izulu livulekile, kusihla kuye isitya esithile, ngathi yilinen enkulu ebotshwe ngamasondo omane, sithotyelwa emhlabeni.</verse>
			<verse number="12">Ekwaye kukho kuzo zonke izinto zomhlaba ezizitho zine, namarhamncwa, nezinambuzane, neentaka zezulu.</verse>
			<verse number="13">Kwabakho nezwi kuye lisithi, Vuka, Petros; xhela, udle.</verse>
			<verse number="14">Uthe ke uPetros, Hayi, Nkosi; kuba yonke into eyinqambi, nokuba yengcolileyo, andizanga ndiyidle.</verse>
			<verse number="15">Labuya ilizwi okwesibini lisithi kuye, Izinto azihlambululeyo uThixo, musa ukuzenza iinqambi wena.</verse>
			<verse number="16">Kwabakho ke oku kathathu; sabuya isitya eso senyuswa, sasiwa ezulwini.</verse>
			<verse number="17">Ke kaloku, xa uPetros wayethingaza ngaphakathi kwakhe, ukuba ungaba uyintoni na umbono lowo awubonileyo, kwasuka kwathi gqi amadoda abethunyiwe evela kuKorneli, ebuza ngendlu kaSimon, emi esangweni.</verse>
			<verse number="18">Akhwaza ebuza ukuba uSimon, ogama limbi linguPetros, ulundwendwe apha na.</verse>
			<verse number="19">Ke kaloku, akubon' ukuba uPetros uyacinga ngawo umbono lowo, wathi uMoya kuye, Nanga amadoda amathathu ekufuna;</verse>
			<verse number="20">Vuka ngoko, uhle, uhambe nawo, ungathandabuzi nto, kuba athunywe ndim.</verse>
			<verse number="21">Wehla ke uPetros, waya kuwo amadoda abethunyiwe kuye evela kuKorneli; wathi, Niyabona, ndingulowo nimfunayo;</verse>
			<verse number="22">Bathe ke bona, uKorneli umthetheli-khulu, indoda elilungisa, emoyikayo uThixo, engqinelwe kakuhle lulo lonke uhlanga lwamaYuda, uhlatyelwe nguThixo ngesithunywa esingcwele, ukuba akuthumele endlwini yakhe, eve amazwi alungileyo, wena.</verse>
			<verse number="23">Wababizela phakathi ngoko, aba lundwendwe lwakhe. Ngengomso uPetros wemka nawo, nabazalwana abathile baseYopa bahamba naye.</verse>
			<verse number="24">Ngengomsomnye bangena eKesareya. Waye ke uKorneli ebalindile; wayebizele ndawonye imizalwane yakhe, nezihlobo ezisondeleyo.</verse>
			<verse number="25">Uthe ke akungena uPetros, uKorneli wamhlangabeza, wawa ezinyaweni zakhe, waqubuda kuye.</verse>
			<verse number="26">uPetros ke wamvusa, esithi: “Phakama! nam ngokwam ndingumntu.</verse>
			<verse number="27">Wangena ethetha naye, wabafumana bebuthelene bebaninzi;</verse>
			<verse number="28">Uthe ke kubo, Niyazi kakuhle nina, ukuba akusesikweni ukuthi indoda engumYuda inamathele isondele kowolunye uhlanga; ke yena uThixo undibonisile, ukuba ndingabizi mntu ngokuthi uyinqambi, ungongcolileyo.</verse>
			<verse number="29">Kungoko ke ndizileyo ndingaphikanga ndakubizwa. Ndiyabuza ngoko, ukuba nindibize ngandawoni na?</verse>
			<verse number="30">uKorneli wathi, Kuse kuntsuku ne ndizila ukudla, kwada kwaleli lixa lemini. Ngelixa lesithoba ke bendithandaza endlwini yam, kwesuka kwathi gqi indoda, yema phambi kwam, inengubo eqaqambileyo;</verse>
			<verse number="31">Yathi, Korneli, umthandazo wakho uviwe, namalizo akho akhunjulwe phambi koThixo.</verse>
			<verse number="32">Thumela ngoko eYopa, ubize eze uSimon, ogama limbi linguPetros; yena ulundwendwe endlwini kaSimon, umsuki wezikhumba ngaselwandle; oya kuthi akufika athethe nawe.</verse>
			<verse number="33">Ndithumele ngoko kwaoko kuwe; wenze kakuhle ngokufika kwakho. Ke ngoko sikho sonke apha phambi koThixo, ukuze sive zonke izinto ozimiselweyo nguThixo.</verse>
			<verse number="34">Wawuvula ke uPetros umlomo wakhe, wathi, Ndiyaqiqa okwenyaniso ukuba uThixo akamkhethi wabuso bamntu;</verse>
			<verse number="35">kwiintlanga zonke, lowo umoyikayo, asebenze ubulungisa, wamkelekile kuye.</verse>
			<verse number="36">Ilizwi elo walithumelayo koonyana bakaSirayeli, eshumayela iindaba ezilungileyo zoxolo ngoYesu Kristu, (nguye iNkosi yabo bonke);</verse>
			<verse number="37">Elo lizwi lavakala kulo lonke elakwaJuda, elaqalwa kwelaseGalili, emva kobhaptizo awayelushumayela ngoYohane:</verse>
			<verse number="38">okokuba uThixo wamthambisa njani uYesu waseNazarete ngoMoya oyiNgcwele nangamandla, owatyhutyha ilizwe, esenza okulungileyo, ephilisa bonke ababecinezelwe nguMtyholi; ngokuba uThixo ubenaye.</verse>
			<verse number="39">Thina singamangqina azo zonke izinto awazenzayo ezweni lamaYuda, kwanaseYerusalem; abambulalayo, bamxhoma emthini;</verse>
			<verse number="40">Lowo uThixo wamvusa ngomhla wesithathu, wambeka ekuhleni;</verse>
			<verse number="41">kungekhona kubo bonke abantu, kodwa kumangqina awayenyulwe ngenxa engaphambili nguThixo: kuthi ke thina, sadlayo sasela naye emveni kokuvuka kwakhe kwabafileyo.</verse>
			<verse number="42">Wasiyalela ke, ukuba sishumayele ebantwini, singqine ukuba yena nguye omisiweyo nguThixo, ukuba abe ngumgwebi wabaphilileyo nabafileyo.</verse>
			<verse number="43">Ngaye bonke abaprofeti bangqina ngaye ukuba ngegama lakhe bonke abakholwayo kuye bofumana uxolelo lwezono.</verse>
			<verse number="44">Kwathi, esathetha uPetros la mazwi, wasuka wabawela uMoya oyiNgcwele bonke ababeliva ilizwi.</verse>
			<verse number="45">Bamangaliswa ke abolwaluko, ababeze noPetros, ngokuba isipho soMoya oyiNgcwele sathululwa naphezu kweentlanga;</verse>
			<verse number="46">kuba aziva zithetha ngalwimi zimbi, zimenza mkhulu uThixo. Waphendula ke uPetros wathi,</verse>
			<verse number="47">Kukho unako yini na ukuthintela amanzi, ukuba bangabhaptizwa aba bamamkeleyo uMoya oyiNgcwele, kwanjengathi nje?</verse>
			<verse number="48">Waza ke wabayalela ukuba babhaptizwe egameni leNkosi. Bamcela ngoko ukuba akhe ahlale iintsuku ezithile.</verse>
		</chapter>
		<chapter number="11">
			<verse number="1">Ke kaloku abapostile nabazalwana ababekwelakwaYuda beva ukuba nazo iintlanga zilamkele ilizwi likaThixo.</verse>
			<verse number="2">Ke kaloku, akuba enyuke uPetros waya eYerusalem, babambana naye abolwaluko,</verse>
			<verse number="3">besithi, Uye wangena kumadoda angalukileyo, wadla nawo.</verse>
			<verse number="4">uPetros wayithetha ke loo nto kwasekuqalekeni, wabacacisela ngokomthetho, esithi,</verse>
			<verse number="5">Mna ndandikwisixeko saseYopa ndithandaza, ndabona ethongweni umbono, kusihla isitya esithile, ngathi yilinen enkulu, ithotywa ezulwini ngamasondo omane, yafika ke nakum.</verse>
			<verse number="6">Ndithe ndakuqwalasela kuyo, ndakuqwalasela kuyo, ndabona izinto zomhlaba ezizitho zine, namarhamncwa, nezinambuzane, neentaka zezulu.</verse>
			<verse number="7">Ndeva ilizwi lisithi kum, Vuka, Petros; xhela utye.</verse>
			<verse number="8">Ndithe ke mna, Hayi, Nkosi; ngokuba yonke into eyinqambi, nokuba yengcolileyo, ayizanga ingene emlonyeni wam.</verse>
			<verse number="9">Landiphendula ke ilizwi okwesibini, liphuma ezulwini, lathi, Izinto azihlambululeyo uThixo, musa ukuzenza iinqambi wena.</verse>
			<verse number="10">Kwabakho ke oku kathathu, zaza zonke ezo nto zabuya zarholelwa ezulwini.</verse>
			<verse number="11">Gqi, kwaoko amadoda amathathu, esele efikile endlwini ebendikuyo, esuswe eKesareya ukuba eze kum.</verse>
			<verse number="12">Wathi ke uMoya kum, mandihambe nawo, ndingathandabuzi nto. Bahamba nam ke aba bazalwana bathandathu, sangena endlwini yendoda leyo.</verse>
			<verse number="13">Yasichazela ukuba yasibona isithunywa sezulu endlwini yayo, simi sathi kuyo, Thuma amadoda eYopa, aye kubiza uSimon, ogama limbi linguPetros;</verse>
			<verse number="14">oya kuthetha kuwe amazwi, owosindiswa ngawo wena nayo yonke indlu yakho.</verse>
			<verse number="15">Ke kaloku, ndakuba ndithetha, uMoya oyiNgcwele wabawela, njengoko wehlayo nathi ekuqaleni.</verse>
			<verse number="16">Ndakhumbula ke izwi leNkosi lokokuba ibithe, uYohane okunene wabhaptiza ngamanzi; kodwa nina niya kubhaptizwa ngoMoya oyiNgcwele.</verse>
			<verse number="17">Kaloku uThixo wabapha isipho esifana neso wasiphayo nathi thina sakholwayo kwiNkosi uYesu Krestu. Bendiyintoni na mna, ukuba ndingade ndimchase uThixo?</verse>
			<verse number="18">Bakuziva ke ezo zinto, bathi cwaka, bamzukisa uThixo, besithi, Kanti na ke neentlanga ezi uThixo uziphe ukuguqukela ebomini.</verse>
			<verse number="19">Abo ke babeziintsali ngembandezelo eyabakho ngoStefano, batyhutyha ilizwe, bada beza kwelaseFenike, naseSipro, nakwa-Antiyokwe, bengalithethi bantwini bambi, belithetha kumaYuda odwa.</verse>
			<verse number="20">Yaye ke inxenye kubo ingamadoda aseSipro naseKirene; eyathi yona yakufika kwa-Antiyokwe, yathetha kwawesiGrike amaYuda, ishumayela iindaba ezilungileyo zeNkosi uYesu.</verse>
			<verse number="21">Saye isandla seNkosi sinabo, laza lakholwa into eninzi, yabuyela eNkosini.</verse>
			<verse number="22">Lwavakala ke udaba lwabo ezindlebeni zebandla laseYerusalem; bakhupha uBharnabhas, ukuba ahambe, aye kufika kwa-Antiyokwe;</verse>
			<verse number="23">Othe akufika, walubona ubabalo lukaThixo, wavuya, wabavuselela bonke, ukuba bathi ngengqibo yentliziyo bahlale bethe nca eNkosini.</verse>
			<verse number="24">Ngokuba ebeyindoda elungileyo, ezele nguMoya oyiNgcwele nalukholo. Kongezelelwa eNkosini inani elaneleyo.</verse>
			<verse number="25">Wemka ke uBharnabhas, waya eTarso, esiya kufuna uSawule;</verse>
			<verse number="26">Uthe akuba emfumene, wamsa kwa-Antiyokwe. Ke kaloku kwathi, umnyaka uphela, bahlangana nebandla, bafundisa inani elaneleyo. Kwaye abafundi babizwa ngokuba ngamaKristu kuqala kwa-Antiyokwe.</verse>
			<verse number="27">Ke kaloku ngaloo mihla, kwehla abaprofeti, besuka eYerusalem, beza kwa-Antiyokwe.</verse>
			<verse number="28">Kwesuka ke omnye wabo ogama linguAgabho, waqondisa ngaye uMoya ukuba kuza kubakho indlala enkulu kulo lonke elimiweyo; eyabakho ke ngemihla kaKlawudiyo Kesare.</verse>
			<verse number="29">Kubo ke abafundi, njengoko uthile ebenabo ubutyebi, wathi elowo kubo wagqiba ukuthumela into yokubanceda abazalwana ababemi kwelakwaYuda;</verse>
			<verse number="30">Benjenjalo ke, bathumela kumadoda amakhulu ngesandla sikaBharnabhas noSawule.</verse>
		</chapter>
		<chapter number="12">
			<verse number="1">Ke kaloku, ngelo xesha uHerode ukumkani wabesa izandla abathile balo ibandla, ukuba abaphathe kakubi;</verse>
			<verse number="2">Wambulala ke uYakobi, umzalwana kaYohane, ngekrele.</verse>
			<verse number="3">Uthe ke akubona ukuba oko kuwakholisile amaYuda, waqokela ngokubamba noPetros. Loo mihla yayiyimihla yezonka ezingenagwele.</verse>
			<verse number="4">Akuba ke embambile, wamfaka entolongweni, wamnikela kumaqela amane amasoldati angamane, ukuba amgcine; engxamele ukumzisa ebantwini emva kwepasika.</verse>
			<verse number="5">uPetros wayegcinwa entolongweni, kodwa ibandla laqhubeka limthandazela kuThixo.</verse>
			<verse number="6">Xa ke uHerode wayeza kumkhupha, uPetros ngobo busuku wayelele phakathi kwamasoldati amabini, ekhonkxiwe ngemixokelelwane emibini; baye nabalindi beyigcinile intolongo phambi kwesango.</verse>
			<verse number="7">Naso isithunywa seNkosi, sisithi gaga phezu kwakhe, kwakhanya nokukhanya entolongweni, sambetha ecaleni uPetros, samvusa, sisithi, Phakama ngokukhawuleza. Yawa imixokelelwane yakhe ezandleni zakhe.</verse>
			<verse number="8">Sathi kuye isithunywa, Bhinqa, unxibe iimbadada zakho. Wenjenjalo ke. Athi kuye, Yambathisa ingubo yakho, undilandele.</verse>
			<verse number="9">Waphuma ke, wamlandela; ebengazi ukuba iyinene le nto yenziweyo ngesithunywa sezulu; ebeba ke ubone umbono.</verse>
			<verse number="10">Begqithile ke kwelokuqala nakwelesibini iqela labalindi, bafika esangweni lentsimbi elibhekisa kuwo umzi; eyabavulela yona ngoku iphumayo, baphuma ke, bahamba isitrato sasinye; semka kwaoko isithunywa eso kuye.</verse>
			<verse number="11">Wathi uPetros akuziqonda, wathi, Ngoku ndiyazi okwenyaniso, ukuba iNkosi ithume isithunywa sayo, yandihlangula esandleni sikaHerode, nakuko konke ulindelo lwabantu bamaYuda.</verse>
			<verse number="12">Eyibonile ke loo nto, waya kungena endlwini kaMariya, unina kaYohane, ogama limbi linguMarko, apho kwakuhlanganisene khona into eninzi ithandaza.</verse>
			<verse number="13">Akubon' ukuba ke unkqonkqozile uPetros elucangweni lwesango, kweza kuphulaphula isicakazana esigama linguRoda.</verse>
			<verse number="14">Elazisile ilizwi likaPetros, akalivula isango, ngenxa yovuyo;</verse>
			<verse number="15">Bathi ke kuye, Uyageza. Kodwa wayesoloko eqinisekisa ukuba kunjalo. Bathi ke bona, Sisithunywa sakhe.</verse>
			<verse number="16">Uthe ke uPetros wamana enkqonkqoza; bathi ke bakuluvula bambona, bathi nqa.</verse>
			<verse number="17">Uwangawangisile ke ngesandla kubo, ukuba bathi cwaka, wabacacisela ukumkhupha kwayo iNkosi entolongweni. Wathi ke, Babikeleni ooYakobi nabazalwana ezi zinto. Waphuma waya kwenye indawo.</verse>
			<verse number="18">Ke kaloku, kwakusa, ayibanga ncinane inkathazeko phakathi kwamasoldati, yokuba angaba utheni na uPetros.</verse>
			<verse number="19">Uthe ke uHerode, akuba emfuna engamfumani, wabancina abalindi, wathi makumkiwe nabo, baye kubulawa. Wehla kwelakwaYuda, waya eKesareya, wahlala khona.</verse>
			<verse number="20">Ke kaloku uHerode wayebaqumbele kakhulu abaseTire nabaseTsidon. Beza ke kuye bemxhelo mnye, bathi, bemthomalalisile uBlasto, obephethe igumbi lokulala ukumkani, bazicelela uxolo; ngokuba ilizwe labo belisondliwa lilizwe lokumkani.</verse>
			<verse number="21">Ke kaloku uHerode, ngemini emisiweyo, ambethe ingubo yobukumkani, wahlala etroneni yakhe, wawisa ukuthetha kwakhe kubo.</verse>
			<verse number="22">Baduma ke abantu, besithi, Lilizwi lothixo elo, asilamntu.</verse>
			<verse number="23">Samthi qwaka ke kwaoko isithunywa seNkosi, ngenxa enokuba engamzukisanga uThixo; wadliwa ziimpethu, waphuma umphefumlo.</verse>
			<verse number="24">Laye ke likhula, lisanda ilizwi likaThixo.</verse>
			<verse number="25">Ke kaloku uBharnabhas noSawule babuya eYerusalem, belufezile ulungiselelo olo, bethabathe nabo uYohane, ogama limbi linguMarko.</verse>
		</chapter>
		<chapter number="13">
			<verse number="1">Ke kaloku, kwa-Antiyokwe kwakukho abaprofeti nabafundisi abathile ebandleni, njengoBharnabhas, noSimon ekuthiwa nguNigere, noLukiyo waseKirene, noManayen owayondlwa noHerode umphathi wesahlulo sesine, noSawule.</verse>
			<verse number="2">Bakubon' ukuba ke bayabusa eNkosini, bezila ukudla, wathi uMoya oyiNgcwele, Ndahluleleni ke uBharnabhas kwanoSawule, baye emsebenzini endibabizele kuwo.</verse>
			<verse number="3">Bathe ke, bakuba bezile ukudla, bathandaza, babeka nezandla phezu kwabo, babandulula.</verse>
			<verse number="4">Bona ke ngoko, bakuthunywa nguMoya oyiNgcwele, behla baya kwaSeluki; besuka khona apho ngomkhombe, baya eSipro.</verse>
			<verse number="5">Bathe bakufika eSalamis, balishumayela ilizwi likaThixo ezindlwini zesikhungu zamaJuda. BabenoYohane umlungiseleli wabo.</verse>
			<verse number="6">Besigqibile ke isiqhithi, bada beza kufika ePafo, bafumana siyazi uthile, ungumprofeti wobuxoki, umYuda ogama linguBhar-yesu,</verse>
			<verse number="7">owayehlala kwibamba uSergiyo Pawulos, indoda enokuqonda; owababizela kuye ooBharnabhas noSawule, efuna ukuliva ilizwi likaThixo.</verse>
			<verse number="8">Wamelana nabo ke uElima, usiyazi lowo (kuba litsho igama lakhe lakuthethwa ngentetho evakalayo), efuna ukulijika ibamba elukholweni.</verse>
			<verse number="9">Waza uSawule, okwabizwa ngokuba nguPawulos, ezele nguMoya oyiNgcwele, wamjongisa kuye,</verse>
			<verse number="10">wathi, Wena uzeleyo yiyo yonke inkohliso, nabubo bonke ubutshijolo, nyanandini woMtyholi, lutshabandini lobulungisa bonke, akuyi kupheza na ukuzijika iindlela ezithe tye zeNkosi?</verse>
			<verse number="11">Uyabona, uyabona, isandla seNkosi siphezu kwakho; ùya kuba yimfama, kube mzuzu ungaliboni ilanga. Kwaoko wawelwa yinkungu nobumnyama; wayejikeleza, efuna abangamrhola ngesandla.</verse>
			<verse number="12">Lithe ke ibamba, lakukubona oko kwenzekileyo, lakholwa, likhwankqisiwe yiyo imfundiso yeNkosi.</verse>
			<verse number="13">Ke kaloku, bakunduluka ePafo, benduluka uPawulos neqela lakhe, beza ePerga yasePamfili. Wemka ke kubo uYohane, wabuyela eYerusalem.</verse>
			<verse number="14">Bendulukile ke bona ePerga, batyhutyha beza kufika kwa-Antiyokwe kwelasePisidi. Bangena endlwini yesikhungo ngoMhla wokuPhumla, bahlala phantsi.</verse>
			<verse number="15">Ke kaloku, emva kokufundwa komthetho nabaprofeti, abaphathi bendlu yesikhungu bathumela kubo, besithi, Madoda, bazalwana, ukuba ninelizwi lovuselelo olu ebantwini, thethani.</verse>
			<verse number="16">Waphakama ke uPawulos, wawangawangisa ngesandla, wathi: “Madoda, maSirayeli, nani nimoyikayo uThixo, phulaphulani.</verse>
			<verse number="17">uThixo waba bantu bakwaSirayeli wabanyula oobawo bethu, wabaphakamisa abantu ekuphambukeleni kwabo ezweni laseYiputa, wabakhupha kulo ngengalo ephakamileyo.</verse>
			<verse number="18">Kwathi ngexesha eliyiminyaka engathi imashumi mane, wayithwala imikhwa yabo entlango.</verse>
			<verse number="19">Wathi akuwisa iintlanga ezisixhenxe emhlabeni wakwaKanan, wababela umhlaba wazo ngeqashiso.</verse>
			<verse number="20">Emva koko, iminyaka engathi imakhulu mane anamanci mahlanu, wabanika abagwebi, kwada kwakuSamuweli umprofeti.</verse>
			<verse number="21">Emva koko bacela ukumkani, uThixo wabanika uSawule, unyana kaKishe, indoda yesizwe sakwaBhenjamin, iminyaka emashumi mane.</verse>
			<verse number="22">Akuba ke emsusile, wabavelisela uDavide njengokumkani; awamngqinelayo kanjalo, wathi, Ndimfumene uDavide okaYese, indoda engantliziyo yam, eya kukwenza konke ukuthanda kwam.</verse>
			<verse number="23">Embewini yalo mntu uthe uThixo ngokwedinga wavelisela uSirayeli uMsindisi uYesu;</verse>
			<verse number="24">kwakubon' ukuba uYohane uvakalise tanci, phambi kokungena kwakhe, ubhaptizo loguquko kubo bonke abantu bakwaSirayeli.</verse>
			<verse number="25">Xa ke uYohane ebesekulufezeni uhambo lwakhe, ubesithi, Nithi nina ndingubani na? Andinguye. Kodwa, yabonani, uyeza emva kwam, endingafanelekileyo mna ukuba ndizithukulule iimbadada ezinyaweni zakhe.</verse>
			<verse number="26">Madoda, bazalwana, nyana bomlibo wakwa-Abraham, nabo phakathi kwenu bamoyikayo uThixo, ilizwi lolu lusindiso lathunyelwa kuni.</verse>
			<verse number="27">Kuba abo bemiyo eYerusalem, nabaphathi babo, bengamazanga lowo, kwanamazwi abaprofeti aleswayo iisabatha ngeesabatha zonke, bawazalisa ngokumgweba;</verse>
			<verse number="28">bathi, bengafumananga nalinye ityala lokufa, bacela kuPilato ukuba asikwe.</verse>
			<verse number="29">Xa ke babezifezile zonke izinto ezibhaliweyo ngaye, bamthula emthini, bambeka engcwabeni.</verse>
			<verse number="30">Kodwa uThixo wamvusa kwabafileyo.</verse>
			<verse number="31">Yena lowo wabonwa imihla emininzi ngabo babenyuke naye, bevela kwelaseGalili besiya eYerusalem; ngabo ke abangamangqina akhe ebantwini.</verse>
			<verse number="32">Nathi ke sinishumayeza iindaba ezilungileyo zokuba idinga elo labakho koobawo,</verse>
			<verse number="33">zokokuba uThixo ulizalisile lona kuthi, bantwana babo, ngokumvusa uYesu; njengokuba nakwiNdumiso yesibini kubhaliwe kwathiwa, UnguNyana wam wena, Mna ndikuzele namhla.</verse>
			<verse number="34">Malunga ke nokumvusa kwakhe kwabafileyo, angabi sabuyela ekuboleni, uselethe ukuthetha, Ndiya kuninika iinceba eziqinisekileyo zikaDavide.</verse>
			<verse number="35">Kungoko athi nakwenye iNdumiso, Akuyi kumyekela oyiNgcwele wakho ukuba abone ukubola.</verse>
			<verse number="36">Kuba uDavide okunene, akuba elisebenzele kwesakhe isizukulwana icebo likaThixo, walala ubuthongo, wabekwa kooyise, wakubona ukubola;</verse>
			<verse number="37">Ke yena owavuswayo nguThixo, akabonanga kubola.</verse>
			<verse number="38">Makwazeke ngoko kuni, madoda, bazalwana, ukuba ngaye lowo kuxelwa kuni uxolelo lwezono;</verse>
			<verse number="39">nakuzo zonke izinto ebeningenako ukugwetyelwa nikhululeke kuzo ngomthetho kaMoses, bonke abakholwayo bayagwetyelwa ngaye yena lowo.</verse>
			<verse number="40">Lumkani ke, ningafikelwa koko kwathethwa ngako ebaprofetini.</verse>
			<verse number="41">Khangelani, nina badeli, nimangaliswe, nitshabalale; ngokuba mna ndisebenza umsebenzi ngemihla yenu, Umsebenzi eningasayi kukholwa kuwo, nokuba kukho othi anicacisele.</verse>
			<verse number="42">Ke kaloku, akubon' ukuba ayaphuma amaYuda endlwini yesikhungu, babongoza abeentlanga, ukuba la mazwi athethwe kubo ngesabatha ezayo.</verse>
			<verse number="43">Sakubon' ukuba ke sichithakele isikhungu, into eninzi yamaYuda neyabangene ebuYudeni, abamhlonelayo uThixo, yabalandela ooPawulos noBharnabhas;</verse>
			<verse number="44">Kuthe ke ngelandelayo isabatha, waphantsa ukuhlanganisana umzi wonke, ukuba ulive ilizwi likaThixo.</verse>
			<verse number="45">Athe ke amaYuda, akuzibona izihlwele, azala ngumona, aziphika izinto ezibe zithethwa nguPawulos, aphika enyelisa.</verse>
			<verse number="46">Bathetha ke ngokungafihlisiyo uPawulos noBharnabhas, bathi, Bekufanele ukuba lithethwe kuni kuqala ilizwi likaThixo; ekubeni ke nina nililahlile, nazigweba ukuba anibufanele ubomi obungunaphakade, niyabona, sibheka kuzo iintlanga.</verse>
			<verse number="47">Kuba isiwisele umthetho ngokunjalo iNkosi, yathi, Ndikubekile ukuba ube lukhanyiselo lweentlanga, ukuze ube ngowosindiso, kude kuse ekupheleni kwehlabathi.</verse>
			<verse number="48">Zakuva ke oko iintlanga, zavuya, zalizukisa ilizwi leNkosi, bakholwa bonke ababemiselwe ubomi obungunaphakade.</verse>
			<verse number="49">Laye ke ilizwi leNkosi lihanjiswa kulo lonke ilizwe elo.</verse>
			<verse number="50">Ke kaloku amaYuda abaxhokonxa abafazi ababehlonela uThixo, ababekekileyo, ababekekileyo, nabaninimzi; abaxhoxhela intshutshiso ooPawulos noBharnabhas, abakhupha emideni yawo.</verse>
			<verse number="51">Bathe ke bona bawavuthululela uthuli lweenyawo zabo, beza eIkoniyo.</verse>
			<verse number="52">Baye ke abafundi bezaliswe luvuyo nanguMoya oyiNgcwele.</verse>
		</chapter>
		<chapter number="14">
			<verse number="1">Ke kaloku kwathi eIkoniyo, bangena kunye kwindlu yesikhungu yamaYuda, bathetha ngokokude kukholwe inkitha enkulu yamaYuda kwanamaGrike.</verse>
			<verse number="2">Asuka ke wona amaYuda angavumiyo ukuva, ayenza yamibi imiphefumlo yabeentlanga ngakubo abazalwana.</verse>
			<verse number="3">Balibala ke ngoko ixesha elaneleyo, bethetha ngokungafihlisiyo ngeNkosi, eyalingqinelayo ilizwi lobabalo lwayo, inika nokuba kwenzeke imiqondiso nezimanga ngezandla zabo.</verse>
			<verse number="4">Yahlulelana ke inkoliso yomzi, inxenye yangakumaYuda, inxenye yangakubapostile.</verse>
			<verse number="5">Kuthe ke, kuthe kwabakho ukuhlasela kwabeentlanga, kwanamaYuda, kunye nabaphathi bawo, ukuba babaphathe kakubi, babagibisele ngamatye:</verse>
			<verse number="6">bakuqiqa oko bona, basabela emizini yelaseLikawoni, iListra neDerbhe, nakuloo mimandla;</verse>
			<verse number="7">Baye bezishumayela nalapho iindaba ezilungileyo.</verse>
			<verse number="8">Ke kaloku eListra bekuhleli indoda ethile, ikhubazekile ezinyaweni zayo, isisiqhwala kwasesizalweni sikanina, engazange ihambe.</verse>
			<verse number="9">Yona leyo yayimva uPawulos ethetha; owathi, eqwalasele kuyo, ebona ukuba inokholo lokusindiswa.</verse>
			<verse number="10">Sathi ngezwi elikhulu, Yima, ume ngeenyawo zakho, uthi nkqo. Yatsiba, yahambahamba.</verse>
			<verse number="11">Ke kaloku iindimbane, zakukubona oko akwenzileyo uPawulos, zaphakamisa izwi lazo ngokwesiLikawoni, zisithi, Oothixo bahlile beza kuthi, befana nabantu.</verse>
			<verse number="12">Bambiza ke uBharnabhas ngokuthi nguZeyus; noPawulos ke, uMerkuriyo, ngenxa yokuba ebesisithethi esiyintloko.</verse>
			<verse number="13">Kuthe ngoko umbingeleli kaZeyus, obephambi komzi wabo, wazisa iinkunzi zeenkomo nezidanga zeentyantyambo emasangweni, wafuna ukubingelela, kunye neendimbane.</verse>
			<verse number="14">Bekuvile ke oko abapostile ooBharnabhas noPawulos, bazikrazula iingubo zabo, babalekela phakathi kwabantu, bedanduluka;</verse>
			<verse number="15">besithi, Madoda, yini na ukuba nenze ezi zinto? Nathi singabantu abeva enikuvayo nina; sinishumayeza iindaba ezilungileyo zokuba nibuye kwaba thixo bangento, nibuyele kuThixo ophilileyo, owenza izulu nomhlaba nolwandle, neento zonke ezikwezo zinto;</verse>
			<verse number="16">owathi kudala waziyeka zonke iintlanga, ukuba zihambe ngezazo iindlela;</verse>
			<verse number="17">Kambe ke noko akayekanga ukuzingqinela, esenza okulungileyo, esinika imvula evela ezulwini, namaxesha aneendyebo, ezanelisa iintliziyo zethu ngokudla nangemihlali.</verse>
			<verse number="18">Besitsho, kwaba ngenkankulu ukuzidambisa iindimbane, ukuba zingabingeleli kubo.</verse>
			<verse number="19">Ke kaloku kwafika amaYuda evela kwa-Antiyokwe naseIkoniyo, aza azixhokonxa iindimbane, amxuluba ngamatye uPawulos, amrholela ngaphandle komzi, eba ufile.</verse>
			<verse number="20">Kodwa, bakubon' ukuba bamngqongile ke abafundi, wavuka waya kungena kuwo umzi. Ngengomso waphuma enoBharnabhas, waya eDerbhe.</verse>
			<verse number="21">Bakuba ke bezishumayele iindaba ezilungileyo kuloo mzi, befundisa abantu abaninzi, babuya beza eListra, naseIkoniyo, nakwa-Antiyokwe;</verse>
			<verse number="22">besomeleza imiphefumlo yabafundi, bebavuselela ukuba bahlale behleli elukholweni, nokokuba simelwe kukuphumela ezimbandezelweni ezininzi, ukungena ebukumkanini bukaThixo.</verse>
			<verse number="23">Bathe ke bakuba benyule amadoda amakhulu kwibandla ngebandla, bethandazile kunye nokuzila ukudla, bawayaleza eNkosini awayekholwe kuyo.</verse>
			<verse number="24">Betyhutyhe elasePisidi, bafika kwelasePamfili.</verse>
			<verse number="25">Bathi, belithethile ilizwi ePerga, behla baya kwa-Atali.</verse>
			<verse number="26">Besuka khona apho ngomkhombe, baya kwa-Antiyokwe, apho babenikelwe khona elubabalweni lukaThixo, ukuba baye emsebenzini, lo ke bawufezileyo.</verse>
			<verse number="27">Befikile ke, balihlanganisela ndawonye ibandla, balibikela oko zingako izinto awazenzayo uThixo enabo, nokokuba iintlanga wazivulela ucango lokholo.</verse>
			<verse number="28">Balibala ke khona apho ixesha elingelincinane, ndawonye nabafundi.</verse>
		</chapter>
		<chapter number="15">
			<verse number="1">Kwehla abathile bevela kwelakwaYuda, babafundisa abazalwana, besithi, Ukuba anithanga naluswe ngokwesiko likaMoses, aninako ukusindiswa.</verse>
			<verse number="2">Kuthe ngoko, kwakubon' ukuba uPawulos noBharnabhas baba nempikiswano nembuzwano engencinane nabo, kwagqitywa kwelokuba uPawulos noBharnabhas, nabanye abathile kubo, mabenyuke baye kubapostile namadoda amakhulu eYerusalem, ngawo lo mbuzo.</verse>
			<verse number="3">Bathi ke, bephelekelelwe libandla, balityhutyha elaseFenike nelaseSamariya, bexela ukuguquka kwazo iintlanga; babanga uvuyo olukhulu kubo bonke abazalwana.</verse>
			<verse number="4">Befikile ke eYerusalem, bamkelwa libandla nangabapostile nangamadoda amakhulu; kananjalo babika ukuba zinkulu kwazo izinto awazenzayo uThixo enabo.</verse>
			<verse number="5">Kodwa kwesuka kwavuka amakholwa athile ehlelo labaFarisi, besithi, Mabaluke, nokuba bathethelwe ngelithi, mabawugcine umthetho kaMoses.</verse>
			<verse number="6">Bahlanganisana ke abapostile namadoda amakhulu, ukuba bayikhangele loo ndawo.</verse>
			<verse number="7">Ke kaloku, kwakubon' ukuba kubekho imbuzwano enkulu, wesuka uPetros wathi kubo, Madoda, bazalwana, niyazi nina, ukuba uThixo kwangemihla yakudala wanyula phakathi kwethu, ukuba iintlanga zilive ngomlomo wam ilizwi leendaba ezilungileyo ezi, zihambe ngomlomo wam, kholwani.</verse>
			<verse number="8">uThixo umazi-ntliziyo wazingqinela, ezinika uMoya oyiNgcwele kwanjengathi;</verse>
			<verse number="9">akacalula phakathi kwethu nazo, ezihlambulule iintliziyo zazo ngokholo.</verse>
			<verse number="10">Ngoku ke nimlingelani na uThixo, ngokubeka idyokhwe entanyeni yabafundi, esibe singenamandla okuyithwala, thina kwanoobawo bethu?</verse>
			<verse number="11">Ke ngalo ubabalo lweNkosi uYesu Kristu, siyakholwa ukuba sosindiswa kwangohlobo ezisindiswa ngalo nazo.</verse>
			<verse number="12">Yathi cwaka ke yonke inkitha yabantu, yaphulaphula ooBharnabhas noPawulos, becacisa oko yayingako imiqondiso nezimanga, awazenzayo uThixo phakathi kwazo iintlanga ngabo.</verse>
			<verse number="13">Ke kaloku, emva kokuthi cwaka kwabo, waphendula uYakobi wathi, Madoda, bazalwana, ndiphulaphuleni.</verse>
			<verse number="14">uSimon lo ukucacisile ukuba wathini na ekuqaleni uThixo ukuzivelela iintlanga, ukuba kuzo alinyulele abantu elakhe igama.</verse>
			<verse number="15">Ayavumelana nako oko amazwi abaprofeti; njengoko kubhaliwe kwathiwa,</verse>
			<verse number="16">Emva koko ndiya kubuya ndize ndibuye ndiwakhe umnquba owileyo kaDavide, ndiya kubuya ndiwakhe amanxuwa ayo, ndiyimise;</verse>
			<verse number="17">Okokuze amaqongqolo abantu ayifune iNkosi, Kwaneentlanga zonke ezibizwe ngalo igama lam; Itsho iNkosi, leyo izenzayo zonke ezi zinto.</verse>
			<verse number="18">Iyaziwa ke nguThixo kuselokwaphakade yonke imisebenzi yakhe.</verse>
			<verse number="19">Ngoko ke mna ndithi, masingabakhathazi abo baphuma ezintlangeni babuyela kuThixo;</verse>
			<verse number="20">kodwa masibabhalele ukuba bazikhwebule kwizingcoliso zezithixo, nombulo, nento ekrwitshiweyo, negazi.</verse>
			<verse number="21">Kuba uMosis kwakudala unabamvakalisayo kwimizi ngemizi, eleswa ezindlwini zesikhungu ezi iisabatha ngeesabatha.</verse>
			<verse number="22">Kwalunga ke abapostile namadoda amakhulu, kunye nebandla liphela, ukuba banyule amadoda phakathi kwabo, ukuba baye kwa-Antiyokwe kunye noPawulos noBharnabhas; noYuda ogama limbi linguBharsabhas, noSilas, amadoda aziintloko phakathi kwabazalwana.</verse>
			<verse number="23">Babhala ke iincwadi ngesandla ngabo; Abapostile namadoda amakhulu nabazalwana bayabulisa kubo abazalwana basezintlangeni, kwa-Antiyokwe, naseSiriya, naseKiliki;</verse>
			<verse number="24">Ngenxa yokuba sivile ukuba abathile baphuma kuthi banikhathaza ngamazwi, beyiqweqwedisa imiphefumlo yenu, besithi, Naluke, niwugcine umthetho, thina singabawiselanga mthetho unjalo.</verse>
			<verse number="25">Kwabonakala kulungile kuthi, simxhelo mnye, ukuba sinyule amadoda kuni, kunye neentanda zethu, uBharnabhas noPawulos;</verse>
			<verse number="26">abantu ababuncamileyo ubomi babo ngenxa yegama leNkosi yethu uYesu Kristu.</verse>
			<verse number="27">Sibathumile ngoko ooYuda noSilas, abothi nabo banibikele ezi ndawo ngomlomo.</verse>
			<verse number="28">Kuba kwabonakala kulungile kuye uMoya oyiNgcwele, nakuthi, ukuba kungabekwa phezu kwenu mthwalo ungaphezu kwezo zifunekayo;</verse>
			<verse number="29">zokuba nizile izinto ezibingelelwe kwizithixo, negazi, nento ekrwitshiweyo, nombulo; enothi nakuzigcina kuzo, nibe niyalungisa, nihambe kakuhle.</verse>
			<verse number="30">Ke kaloku, bakubon' ukuba bayenduluka ke, beza kwa-Antiyokwe;</verse>
			<verse number="31">Bathe ke bona bakuba balesa, bavuya ngenxa yothuthuzeleko olo.</verse>
			<verse number="32">Ke kaloku ooYuda noSilas, bengabaprofeti nabo, babakhuthaza abazalwana ngokuthetha okukhulu, babomeleza.</verse>
			<verse number="33">Bakuba ke benze ixesha, banduluka bexolile kubazalwana, baya kubapostile.</verse>
			<verse number="34">Kodwa kuSilas kwabonakala kulungile ukuba akhe ahlale khona.</verse>
			<verse number="35">Balibala ke ooPawulos noBharnabhas kwa-Antiyokwe, befundisa, beshumayela iindaba ezilungileyo zelizwi leNkosi, kwanabanye abaninzi.</verse>
			<verse number="36">Ke kaloku emva kwemihla ethile, wathi uPawulos kuBharnabhas, Makhe sibuye siye kuvelela abazalwana bethu kuyo yonke imizi esalazisa kuyo ilizwi leNkosi, sibone ukuba banjani na.</verse>
			<verse number="37">Ke kaloku uBharnabhas wangxamela ukuba bathabathe nabo uYohane, ogama limbi linguMarko;</verse>
			<verse number="38">kodwa uPawulos wathi akufanelekile ukumthabatha, ahambe nabo, lowo wemkayo kubo kwelasePamfili, akaya nabo emsebenzini.</verse>
			<verse number="39">Kwabakho ingxabano enkulu phakathi kwabo, ngokokude bahlukane; uBharnabhas wamthabatha ke uMarko, wemka ngomkhombe, waya eSipro.</verse>
			<verse number="40">uPawulos wanyula uSilas, wemka, enikelwe kubabalo lukaThixo ngabazalwana.</verse>
			<verse number="41">Walityhutyha ke elaseSiriya nelaseKiliki, ewomeleza amabandla.</verse>
		</chapter>
		<chapter number="16">
			<verse number="1">Ke kaloku wafika eDerbhe naseListra. Kwabonakala kukho mfundi uthile apho, ugama linguTimoti, unyana wentokazi ethile engumYudakazi okholiweyo, kodwa uyise engumGrike; ke uyise yena engumGrike;</verse>
			<verse number="2">Ekungqinelwe kakuhle ngako ngabazalwana baseListra naseIkoniyo.</verse>
			<verse number="3">Lowo uPawulos wathanda ukuba aphume naye; wamthabatha wamalusa, ngenxa yamaYuda abekwezo ndawo; kuba bonke babemazi uyise ukuba ungumGrike.</verse>
			<verse number="4">Ke kaloku, xa babeyihamba imizi, babanikela imimiselo ukuba bayigcine, leyo ibimiswe ngabapostile namadoda amakhulu aseYerusalem.</verse>
			<verse number="5">Ayezimaseka ke ngoko amabandla elukholweni, esanda ngenani imihla ngemihla.</verse>
			<verse number="6">Ke kaloku, bakulityhutyha ilizwe laseFrigi nelaseGalati, balelwa nguMoya oyiNgcwele ukulithetha ilizwi kwelaseAsiya.</verse>
			<verse number="7">Bakuba befikile eMisiya, balinga ukuya eBhithiniya, kodwa akabavumelanga uMoya.</verse>
			<verse number="8">Badlula eMisiya behla baya eTrowa.</verse>
			<verse number="9">Kwabonakala umbono kuPawulos ebusuku. Indoda ethile yaseMakedoni yayimi imbongoza isithi, Welela ngapha kwelaseMakedoni, usincede.</verse>
			<verse number="10">Ke kaloku, akuwubona umbono lowo, saza ke sazabalazela ukuba siye kwelaseMakedoni, sigqibe kwelokuba iNkosi isibizele ukuba sibashumayeze iindaba ezilungileyo.</verse>
			<verse number="11">Sindulukile ngoko eTrowa, seza ngqo eSamotraki, sathi ngengomso seza eNeyapoli;</verse>
			<verse number="12">ukusuka apho, seza eFilipi, owona mzi wokuqala wecala elo lilelaseMakedoni, uyikoloni, salibala ke kuloo mzi.</verse>
			<verse number="13">NgoMhla wokuPhumla saphuma saya ngaphandle kwedolophu ngasemlanjeni, apho kuthandazwa khona; sahlala phantsi, sathetha kubafazi ababebuthelene khona.</verse>
			<verse number="14">Yasiva intokazi ethile egama linguLidiya, umthengisi weengubo ezibomvu, womzi weTiyatira, emhlonelayo uThixo, entliziyo yayivulayo iNkosi ukuba izinyamekele izinto ezazithethwa nguPawulos.</verse>
			<verse number="15">Ke kaloku, yakuba ibhaptiziwe nendlu yayo, yasibongoza isithi, Ukuba nithi ndikholiwe eNkosini, ngenani endlwini yam, nihlale khona. Wasinyanzela.</verse>
			<verse number="16">Ke kaloku kwathi, kwakubon' ukuba siyaya endaweni yokuthandaza, sahlangatyezwa sisicakazana esithile, sinomoya wemilozi; sona besizizuzisa iinkosi zaso inzuzo enkulu ngokuvumisa.</verse>
			<verse number="17">Sona eso sithene mbende noPawulos nathi, samana sidanduluka sisithi, Aba bantu bangabakhonzi bakaThixo Osenyangweni, bona basazisayo indlela yosindiso.</verse>
			<verse number="18">Oko sakwenza sona imihla emininzi. Ebindekile ke uPawulos, wathi guququ, wathi kuwo umoya, Ndiyakuthethela egameni likaYesu Kristu ukuba uphume kuso. Waphuma kwangelo lixa.</verse>
			<verse number="19">Zithe ke iinkosi zayo, zakubona ukuba liphelile ithemba lenzuzo yawo, zabathabatha ooPawulos noSilas, zabarholela endaweni yembutho, phambi kwabaphathi;</verse>
			<verse number="20">Babazisa kubathetheli, besithi, Aba bantu bayawuphazamisa kakhulu umzi wethu, bengamaYuda;</verse>
			<verse number="21">Basifundisa amasiko ekungavumelekileyo ukuba siwamkele, nokuba siwenze, singamaRoma.</verse>
			<verse number="22">Isihlwele sabahlanganyela; nabathetheli bazithi qwenge iingubo zabo, bathi mababethwe ngeentswazi.</verse>
			<verse number="23">Bathi, bakuba bababethe imivumbo emininzi, babaphosa entolongweni, bamthethela umgcini wababanjwa ukuba abagcine ngokunqabileyo;</verse>
			<verse number="24">owathi, amkele umyalelo onjalo, wabaphosa kwengaphakathi intolongo, waziqinisa iinyawo zabo emithini.</verse>
			<verse number="25">Ke kaloku, ezinzulwini zobusuku uPawulos noSilas babethandaza, bedumisa uThixo; yaye amabanjwa abeva ke.</verse>
			<verse number="26">Kwabakho ke ngequbuliso unyikimo olukhulu lomhlaba, ngokokude zizanyazanyiswe iziseko zentolongo; zavuleka kwaoko iingcango zonke, athukululeka amakhamandela abo bonke.</verse>
			<verse number="27">Ethe tyithi ke ebuthongweni umgcini wababanjwa, ebona iingcango zentolongo zivulekile, warhola ikrele, eza kuzibulala, eba ababanjwa babalekile.</verse>
			<verse number="28">Wadanduluka ke uPawulos ngezwi elikhulu, esithi, Musa ukuzenzakalisi; kuba silapha sonke.</verse>
			<verse number="29">Uthe ngoko, ebize izibane, waxhumela phakathi, egubha, wawa phambi koPawulos noSilas.</verse>
			<verse number="30">Wabazisa phandle, wathi, Zinkosi, ndimelwe kukuthini na, ukuze ndisindiswe?</verse>
			<verse number="31">Bathi ke bona, Kholwa kuyo iNkosi uYesu Kristu, wosindiswa wena nendlu yakho.</verse>
			<verse number="32">Balithetha kuye ilizwi leNkosi, nakubo bonke ababesendlwini yakhe.</verse>
			<verse number="33">Wabathabatha ngelo lixa lobusuku, wayihlamba imivumbo yabo; babhaptizwa kwaoko, yena nabo bonke abakhe.</verse>
			<verse number="34">Kananjalo, ebanyuse wabasa endlwini yakhe, wabeka ukudla phambi kwabo, wagcoba nendlu yakhe yonke, kuba ekholwa kuThixo.</verse>
			<verse number="35">Kwakusa, abathetheli bathuma amadindala, besithi, Bakhulule abo bantu;</verse>
			<verse number="36">Uwaxelile ke umgcini wababanjwa la mazwi kuPawulos, wathi, Abathetheli bathumele ukuba nikhululwe; ke ngoko phumani, nihambe ngoxolo.</verse>
			<verse number="37">Uthe ke uPawulos kuwo, Basityabule ekuhleni singagwetywanga, sibantu bangamaRoma; basiphosa entolongweni; ngoku basikhupha ngasese na? hayi inene; mabeze bona ngokwabo, basikhuphe.</verse>
			<verse number="38">Awaxela ke la mazwi amadindala kubathetheli; boyika, bakuva ukuba bangamaRoma.</verse>
			<verse number="39">Beza bababongoza, babakhupha, babacela ukuba baphume kuwo umzi.</verse>
			<verse number="40">Bephumile ke entolongweni, baya kungena kwaLidiya; bathi, bebabonile abazalwana, babathuthuzela, bemka.</verse>
		</chapter>
		<chapter number="17">
			<verse number="1">Ke kaloku, bakuba beyihambile iAmfipoli neApoloni, beza eTesalonika, apho yayikhona indlu yesikhungu yamaYuda.</verse>
			<verse number="2">Ke kaloku, ngokwesiko lakhe ke uPawulos wangena kubo, wathi iisabatha ezintathu, exoxa nabo ngezibhalo,</verse>
			<verse number="3">Etyhila, ebeka phambi kwakhe ukuba uKristu ubemelwe kukuva ubunzima, aze avuke kwabafileyo; nokuba, lo Yesu, ndivakalisayo kuni, nguye uKristu.</verse>
			<verse number="4">Inxenye kuwo yoyiseka, yazibandakanya noPawulos noSilas, kwanenkitha enkulu yamaGrike amhlonelayo uThixo, nakubafazi abaziintloko ababa mbalwa.</verse>
			<verse number="5">Ke kaloku amaYuda angengakholwayo, emmonele, azithabathela amadoda athile angamatshijolo, angamatshijolo, ahlanganisana ihlokondiba, awuqhumisela umzi uphela; abantu.</verse>
			<verse number="6">Akuba engabafumani, amrholela uYason nabazalwana abathile kubaphathi bomzi, edanduluka esithi, Aba baliqungaqungileyo elimiweyo, bafikile nalapha;</verse>
			<verse number="7">athe uYason wabamkela ngobubele; baye bonke aba besenza okuchasene nemimiselo kaKesare, besithi, Kukho kumkani wumbi, onguYesu.</verse>
			<verse number="8">Zazikhathaza iindimbane nabaphathi bomzi, bakuziva ezi zinto.</verse>
			<verse number="9">Bethabathe isibambiso kuYason nakwabanye, babakhulula.</verse>
			<verse number="10">Ke kaloku bathi abazalwana kwaoko bamndulula uPawulos noSilas ngobusuku, ukuba baye eBhereya; abathi bona bakufika, baya endlwini yesikhungu yamaYuda.</verse>
			<verse number="11">La ke aye enobuntu kunawaseTesalonika; la wona alamkela ilizwi ngentumekelelo yonke, ezincina izibhalo imihla ngemihla, ukuba zingaba zinjalo na ezo zinto.</verse>
			<verse number="12">Into eninzi ngoko yakholwa; nakumaGrikekazi abekekileyo, nakumadoda, nokuba mbalwa.</verse>
			<verse number="13">Akwazi ke amaYuda aseTesalonika, ukuba ilizwi likaThixo lazisiwe nguPawulos naseBhereya, eza azizamazamisa nalapho iindimbane.</verse>
			<verse number="14">Bandula ke kwaoko abazalwana, bamsusa uPawulos ukuba abheke ngaselwandle; kwasala uSilas noTimoti khona.</verse>
			<verse number="15">Bathe ke abakhapha uPawulos, bamsa eAtene; bakuba bakuba bamkele umthetho oya kooSilas noTimoti, wokuba beze kuye kwakamsinya, bemka.</verse>
			<verse number="16">Ke kaloku, akubon' ukuba uPawulos ubalindile eAtene, wacaphuka, akuwubona umzi uzizithixo kuphela.</verse>
			<verse number="17">Wayexoxa ke ngoko endlwini yesikhungu namaYuda, nabamhlonelayo uThixo; nasendaweni yembutho imihla ngemihla, nabasukuba bekhona.</verse>
			<verse number="18">Ke kaloku izithanda-bulumko ezithile zamaEpikure nezamaStoyike zamquqela; Babesithi inxenye, Liya kuthini na eli pholopholo? Abanye ke bathi, Ngathi ngumazisi wezithixo zasemzini; ngokuba wayebashumayeza iindaba ezilungileyo zikaYesu, novuko lwabafileyo.</verse>
			<verse number="19">Bamthabatha ke bamsa eAreyopago, besithi, Singakhe siyive na le mfundiso intsha ithethwa nguwe, ukuba iyini na?</verse>
			<verse number="20">Kuba uzisa izinto ezithile zasemzini ezindlebeni zethu; singa singazi ngoko, ukuba zingaba zithetha ukuthini na ezi zinto.</verse>
			<verse number="21">(Kuba onke ama-Atene nabasemzini babechithachitha ixesha labo engenzi nto yimbi, ingekuxeleli nokuva into entsha,)</verse>
			<verse number="22">Wema ke uPawulos esazulwini seAreta, wathi, Madoda aseAtene, ndiyabona ukuba ezintweni zonke nincamisile ukuhlonela izithixo.</verse>
			<verse number="23">Kuba ndithe, ndihamba ndisingasinga izinto enizihlonelayo, ndafumana nesibingelelo ekubhalwe kuso, kwathiwa, kongaziwayo uThixo. Lowo ke ngoko nina nimnqula ningamazi, ndinazisa yena.</verse>
			<verse number="24">uThixo yena, owenza ihlabathi neento zonke ezikulo, lowo, eyiNkosi nje yezulu nomhlaba, akahlali zitempileni zenziwe ngazandla.</verse>
			<verse number="25">Akaphiliswa zizandla zabantu, ngokoswele nto, inguye nje obanika bonke ubomi, nomphefumlo, nazo zonke izinto.</verse>
			<verse number="26">Kanti wazenza ngagazi-nye zonke iintlanga zabantu, ukuba zime phezu kwawo wonke umhlaba, emisa amaxesha amisiweyo ngenxa engaphambili, nemida yokuma kwazo;</verse>
			<verse number="27">ukuze bayifune iNkosi, ukuba kambe bangaphuthaphutha bayifumane, nakuba ingekude kuthi sonke ngabanye.</verse>
			<verse number="28">Kuba kuyo sihleli, siyashukuma, sikho; njengokuba neembongi ezithile zakowenu zitshilo ukuthi, Kuba nathi siyinzala yakhe.</verse>
			<verse number="29">Siyinzala kaThixo nje ke, masingacingi ukuba ubuthixo bufana negolide nesilivere nelitye, into eqingqwe ngobungcibi nangengcinga yomntu.</verse>
			<verse number="30">Loo maxesha ke oko kungazi, uThixo wawayeka ngabomi; kungoku uyala abantu bonke ezindaweni zonke ukuba baguquke;</verse>
			<verse number="31">Ngokuba umise umhla, aza kuligweba ngawo elimiweyo ngobulungisa, ngendoda ayimiseleyo; abanike isiqinisekiso bonke abantu ngokumvusa kwabafileyo.</verse>
			<verse number="32">Ke kaloku, bakuva ngokuvuka kwabafileyo, inxenye yayihlekisa ngaloo nto, abanye bathi, Sobuya sikuve wena ngale nto.</verse>
			<verse number="33">Wemka ke uPawulos phakathi kwabo.</verse>
			<verse number="34">Kodwa amadoda athile anamathele kuye, akholwa, anoDiyonisiyo waseAreyopago, nomfazi ogama linguDamari, nabanye ndawonye nabo.</verse>
		</chapter>
		<chapter number="18">
			<verse number="1">Ke kaloku, emva kwezi zinto, wahlukana uPawulos neAtene, weza eKorinte.</verse>
			<verse number="2">Wafumana umYuda othile wasePonto ngokuzalwa, ogama linguAkwila, esandula ukuvela eItali, noPrisila umkakhe, weza kubo; (ngenxa yokuba uKlawudiyo ebemise ukuthi, makahlukane neRoma onke amaYuda); weza kubo.</verse>
			<verse number="3">Kuthe ke, ngenxa yokuba belilinye ishishini labo, waselehlala nabo esebenza, kuba babengabenzi beentente, ishishini labo.</verse>
			<verse number="4">Wayexoxa ke endlwini yesikhungu iisabatha ngeesabatha zonke, ezamela ukweyisa amaYuda namaGrike.</verse>
			<verse number="5">Ke kaloku, bakuhla bevela eMakedoni ooSilas noTimoti, uPawulos waxinwa ngumoya, waqononondisa kumaYuda ukuba uYesu lo nguye uKristu.</verse>
			<verse number="6">Uthe ke, akuchasa, akunyelisa, wavuthulula iingubo zakhe, wathi kuwo, Igazi lenu malibe phezu kwentloko yenu; mna ndihlambulukile; kuthabathela kweli xesha, ndiya kuya kuzo iintlanga.</verse>
			<verse number="7">Esukile ke apho, waya kungena endlwini yothile, ogama linguYusto, umhlonelayo uThixo, ondlu yakhe ibikufuphi nendlu yesikhungu.</verse>
			<verse number="8">Ke kaloku uKrispo, umphathi wendlu yesikhungu, wakholwa yiNkosi, nendlu yakhe yonke; nento eninzi yamaKorinte yakuva yakholwa, yabhaptizwa.</verse>
			<verse number="9">Yathi ke iNkosi ngombono ebusuku kuPawulos, Musa ukoyika, thetha, ungathi tu;</verse>
			<verse number="10">kuba mna ndinawe, kanjalo akukho namnye uya kukusa sandla, akuphathe kakubi; ngokuba ndinabantu abaninzi kulo mzi.</verse>
			<verse number="11">Wahlala khona ke unyaka oneenyanga ezintandathu, efundisa ilizwi likaThixo phakathi kwabo.</verse>
			<verse number="12">Ke kaloku, akubon' ukuba uGaliyo wayelibamba kwelaseAkaya, amaYuda amvukela ngamxhelo mnye uPawulos, amzisa esihlalweni sokugweba,</verse>
			<verse number="13">besithi, Lo ukweyisa abantu ukuba bamnqule uThixo ngokunxamnye nomthetho.</verse>
			<verse number="14">Ke kaloku, xa uPawulos aza kuvula umlomo, wathi uGaliyo kumaYuda, Ukuba ibiyinto yentswela-bulungisa, nokuba ibiyinto yobutshinga, nokuba ibiyeyobutshijolo, maYuda, ngekungene kuni;</verse>
			<verse number="15">Kodwa ukuba yimbuzwano ngelizwi, namagama, nomthetho wenu, zikhangeleleni nina; kuba mna andiyi kuba ngumgwebi wezinto ezinjalo.</verse>
			<verse number="16">Waza wabagxotha esihlalweni sokugweba.</verse>
			<verse number="17">Ambamba ke onke amaGrike uSostene, umphathi wendlu yesikhungu, ambetha phambi kwesihlalo sokugweba. Ke yena uGaliyo akakhathalelanga nanye yezo zinto.</verse>
			<verse number="18">Ke kaloku uPawulos ukhe wahlala imihla eyaneleyo. Waza, ebabulisile abazalwana, wemka ngomkhombe waya kwelaseSiriya, enoPrisila noAkwila; eyichebile intloko eKenkreya, kuba waye enesibambiso.</verse>
			<verse number="19">Wehla ke wafika e-Efese, wabashiya apho, wangena endlwini yesikhungo, waxoxa namaYuda.</verse>
			<verse number="20">Uthe ke, akumcela ukuba akhe ahlale umzuzu kuwo, akavuma;</verse>
			<verse number="21">Wababulisa ke esithi, Nokuba kutheni, ndimelwe kukuwenzela eYerusalem umthendeleko ozayo; kodwa ndobuya ndibuyele kuni, ukuba uThixo uyavuma. Waza wemka ngomkhombe e-Efese.</verse>
			<verse number="22">Wehla eKesareya, wenyuka waya kubulisa ibandla, wehla waya kwa-Antiyokwe.</verse>
			<verse number="23">Enze ixesha elithile khona, wemka, walityhutyha ilizwe laseGalati, nelaseFrigi, ebomeleza bonke abafundi.</verse>
			<verse number="24">Ke kaloku umYuda othile ogama linguApolo, owazalelwa eAleksandriya, indoda eliciko, enobunkunkqele ezibhalweni, weza e-Efese.</verse>
			<verse number="25">Lo mntu wayeyifundisiwe ngomlomo indlela yeNkosi; waye evutha ngumoya wathetha, efundisa ngokucokisekileyo izinto zeNkosi, esazi kakuhle ubhaptizo lukaYohane lodwa.</verse>
			<verse number="26">Waza yena wathetha ngokungafihlisiyo endlwini yesikhungu. Bathe ke bakumva ooAkwila noPrisila, bamthabathela kubo, bamtyhilela ngokucokisekileyo ngakumbi indlela kaThixo.</verse>
			<verse number="27">Ke kaloku, akubon' ukuba ungadlula aye kwelaseAkaya, abazalwana babhala, bababongoza abafundi ukuba bamamkele; owathi akufika, wabanceda kakhulu abo bakholwayo ngalo ubabalo;</verse>
			<verse number="28">kuba waweyisa, wawancamisa ekuhleni amaYuda, ebonakalalisa ngazo izibhalo ukuba uYesu lo unguye uKristu.</verse>
		</chapter>
		<chapter number="19">
			<verse number="1">Ke kaloku kwathi, xa uApolo eseKorinte, uPawulos ewatyhutyhile amacala asentla, weza e-Efese;</verse>
			<verse number="2">Wathi kubo, uMoya oyiNgcwele namamkela na, nakholwayo nje? Bathe ke bona kuye, Asizanga sive nokuva ukuba kukho uMoya oyiNgcwele.</verse>
			<verse number="3">Wathi kubo, Nabhaptizelwa ngantoni na phofu? Bathe ke bona, Elubhaptizweni lukaYohane.</verse>
			<verse number="4">Wathi uPawulos, uYohane okunene wabhaptiza ngobhaptizo lwenguquko, esithi ebantwini, mabakholwe kulowo uzayo emva kwakhe, oko kukuthi, kuKristu Yesu.</verse>
			<verse number="5">Bathe ke bona bakukuva oko, babhaptizwa egameni leNkosi uYesu.</verse>
			<verse number="6">Akuba uPawulos ebabeke izandla, wehla uMoya oyiNgcwele phezu kwabo; Baye bethetha ngeelwimi, beprofeta.</verse>
			<verse number="7">Aye onke amadoda engathi alishumi elinababini.</verse>
			<verse number="8">Ke kaloku, wangena endlwini yesikhungu, wathetha ngokungafihlisiyo iinyanga zantathu, exoxa nabantu, ebeyisela kwizinto ezingabo ubukumkani bukaThixo.</verse>
			<verse number="9">Kodwa abanye bakuba beqaqadekile, bengakholwa, bethetha kakubi ngayo iNdlela leyo phambi kwesihlwele, wemka kubo, wabahlula abafundi bakhe, exoxa imihla ngemihla esikolweni sikaTirano.</verse>
			<verse number="10">Loo nto ke yenzeka iminyaka emibini; ngokokude bonke abemiyo kwelaseAsiya balive ilizwi leNkosi, amaYuda kwanamaGrike.</verse>
			<verse number="11">uThixo ke wenza imisebenzi yamandla ebalulekileyo ngesandla sikaPawulos.</verse>
			<verse number="12">Kaloku iiqhiya neefaskoti ziphuma emzimbeni wakhe, zisiwe kwabagulayo, zisuke kubo izifo, bathi noomoya abakhohlakeleyo baphume kubo.</verse>
			<verse number="13">Ke kaloku abathile bakumaYuda abhadulayo, angabafungisi, bazamela ukulibiza igama leNkosi uYesu phezu kwabanoomoya abakhohlakeleyo, besithi, Sinifungisa uYesu lowo uvakaliswayo nguPawulos.</verse>
			<verse number="14">Kwaye kukho ke nyana bathile basixhenxe bakaSkeva, umYuda, umbingeleli omkhulu, ababekwenza oko.</verse>
			<verse number="15">Waphendula ke umoya okhohlakeleyo, wathi, uYesu ndiyamazi, noPawulos ndiyamazi kakuhle; Ningoobani na ke?</verse>
			<verse number="16">Wesuka umntu obukuye umoya okhohlakeleyo, wabatsibela, wabagagamela, wabeyisa, ngokokude babaleke baphume kuloo ndlu bengxwelerhiwe, beze.</verse>
			<verse number="17">Kwathi ke oko kwazeka kuwo onke amaYuda, kwanakumaGrike amiyo e-Efese; bawelwa kukoyika bonke, lenziwa likhulu igama leNkosi uYesu.</verse>
			<verse number="18">Yaye into eninzi yabakholiweyo isiza, izivuma izixela izenzo zabo.</verse>
			<verse number="19">Yathi ke nento eyaneleyo yabasebenza izenzo zobugqi, yazizisa ndaweni-nye iincwadi zayo, bawayazitshisa phambi kwabo bonke; bawabala amaxabiso azo, bafumana engamawaka amashumi mahlanu esilivere.</verse>
			<verse number="20">Lenjenjalo ke ilizwi leNkosi ukwanda ngamandla nokweyisa.</verse>
			<verse number="21">Ke kaloku, zakuzaliseka ezi zinto, wamisa emoyeni wakhe uPawulos ukuba athi, elityhutyhile elaseMakedoni nelaseAkaya, aye eYerusalem, esithi, Emveni kokuba ndithe ndakhona, ndimelwe kukuba ndibone neRoma.</verse>
			<verse number="22">Ke ngoko wathumela eMakedoni bababini kwabalungiselelayo, ooTimoti noErasto; yena ke ukhe wahlala umzuzu kwelaseAsiya.</verse>
			<verse number="23">Ke kaloku kwabakho ngelo xesha inkathazeko engencinane ngayo iNdlela le.</verse>
			<verse number="24">Kuba uthile, ogama linguDemetriyo, umkhandi wesilivere, obesenza iitempile zesilivere zika-Artemis, wayezizuzisa iingcibi inzuzo enkulu.</verse>
			<verse number="25">Waziqukela ndawonye, kwanabasebenzi bezinto ezinjalo, wathi, Madoda, niyazi kakuhle ukuba buphuma kule nzuzo ubutyebi bethu.</verse>
			<verse number="26">Kananjalo niyabona, niyeva, ukuba akuse-Efese kodwa, kuphantse ukuba kulo lonke elaseAsiya, athe lo Pawulos waphambukisa isihlwele esaneleyo, ngokusoyisa ngokusoyisa, esithi, asingoothixo abo benziwa ngezandla.</verse>
			<verse number="27">Ngoko ke asiyiyo lo msebenzi wethu wodwa osisichengeni sokungabi nanto; kwanetempile yothixokazi omkhulu uArtemis ibe yinto engento, butshabalale nobungangamela bakhe, oqubuda kulo lonke elaseAsiya nelimiweyo.</verse>
			<verse number="28">Bakukuva ke oko, bazala ngumsindo, badanduluka, besithi, Mkhulu uArtemis wabase-Efese!</verse>
			<verse number="29">Wazala umzi uphela sisidubedube; besuka indulumbane ngamxhelo mnye endaweni yokubonela, bamthi hlasi uGayo noAristarko, abelaseMakedoni, ababehamba noPawulos.</verse>
			<verse number="30">Ke kaloku, akubon' ukuba uPawulos angangena esihlweleni, abamvumela abafundi.</verse>
			<verse number="31">Abathile ke bakubaphathi belaseAsiya, benobuhlobo kuye, bathumela kuye, bambongoza ukuba angazinikeli endaweni yokubonela.</verse>
			<verse number="32">Abanye ke ngoko babenkqangaza enye into, abanye yimbi, kuba ibandla labe lidubadubekile; baye abaninzi bengazi ukuba babuthelene ngenxa yantoni na.</verse>
			<verse number="33">Baza bamrholela uAlesandire esihlweleni, amaYuda emtyhalela phambili. Uwangawangisile ke uAlesandire ngesandla, wafuna ukuziphendulela ebantwini.</verse>
			<verse number="34">Kodwa bakuqonda ukuba ungumYuda, benza inzwinini enye bonke bephela, benkqangaza umzuzu omaxa amabini, besithi, Mkhulu uArtemis wabase-Efese!</verse>
			<verse number="35">Esizolisile ke umbhali isihlwele, wathi, Madoda ase-Efese, nguwuphi na umntu ongaziyo, ukuba umzi wase-Efese ungumkhonzi wothixokazi omkhulu uArtemis, nowomfanekiselo owawa kuZeyus?</verse>
			<verse number="36">Ekubeni ngoko ezi zinto zingenakuphikiswa, nifanele ukuthi cwaka, ningenzi nto ngokungxama.</verse>
			<verse number="37">Kuba niwazise apha la madoda, engebaphangi bamabandla kaThixo, nabanyelisi bothixokazi wenu.</verse>
			<verse number="38">Ukuba ke ngoko uDemetriyo neengcibi ezinaye banendawo emntwini, zikho iimini zamatyala, akho namabamba; mabamangalelane.</verse>
			<verse number="39">Ke ukuba nifuna into nganto zimbi, yoconjululwa kwesesikweni intlanganiso.</verse>
			<verse number="40">Kuba sisesichengeni sokumangalelwa ngenxa yesaqunge sanamhlanje, kungekho sizathu sakuziphendulela ngale ngxokolo.</verse>
			<verse number="41">Akutsho, wayindulula intlanganiso.</verse>
		</chapter>
		<chapter number="20">
			<verse number="1">Ke kaloku, sakuba sidambile isiphithiphithi eso, uPawulos wababizela kuye abafundi bakhe, wababulisa, wemka waya kwelaseMakedoni.</verse>
			<verse number="2">Ewatyhutyhile ke loo macala, ebayalile kakhulu, weza kwelamaGrike.</verse>
			<verse number="3">Wahlala apho iinyanga zantathu. Ke kaloku, xa abezalelwe kuye amaYuda, xa aza kuya ngomkhombe kwelaseSiriya, wagqiba kwelokuba acande kwelaseMakedoni ngokubuya.</verse>
			<verse number="4">Waphelekelelwa ke, kwada kweza kwelaseAsiya nguSopatro waseBhereya; nabaseTesalonika, uAristarko noSekundo; noGayo waseDerbhe, noTimoti; kwabaseAsiya, ooTikiko noTrofimo.</verse>
			<verse number="5">Aba ke bona basandulela, basilinda eTrowa.</verse>
			<verse number="6">Semka ngomkhombe eFilipi, emva kwemihla yezonka ezingenagwele, seza kubo eTrowa ngeentsuku ezintlanu; sahlala khona iintsuku zasixhenxe.</verse>
			<verse number="7">Ke kaloku, ngolokuqala usuku lweveki, bakubon' ukuba abafundi bahlanganisene ukuba baqhekeze isonka, uPawulos wayeshumayela kubo, eza kumka ngengomso; Wayiqhuba intetho yakhe kwada kwaphakathi kobusuku.</verse>
			<verse number="8">Kwaye kukho izibane ezininzi kwigumbi eliphezulu, apho babehlanganisene khona.</verse>
			<verse number="9">Kwakuhleli efestileni ndodana ithile ingama linguYutiko, isindwa bubuthongo obunzulu;</verse>
			<verse number="10">Wehla ke uPawulos, waziphosa phezu kwayo, wayiwola, wathi, Musani ukuzikhathaza; ngokuba umphefumlo wakhe ukuye.</verse>
			<verse number="11">Wenyuka ke, waqhekeza isonka, wadla; kananjalo waxoxa ngokwaneleyo kwada kwasa, wemka njalo.</verse>
			<verse number="12">Bamzisa ke umfana ehleli, bethuthuzelekile noko.</verse>
			<verse number="13">Ke kaloku thina sandulela ukuya emkhombeni, sasinga eAso, apho besiza kumthabatha khona uPawulos; kuba ebemisele ngokunjalo, yena eza kuhamba ngeenyawo.</verse>
			<verse number="14">Uthe akuhlangana nathi eAso, samthabatha, saya kufika eMitilene.</verse>
			<verse number="15">Semka apho ngomkhombe, ngengomso safika malungana neKiyo; Sathi ngengomso safika eSamo, sahlala eTrogiliyo; saza ngengomso seza eMileto.</verse>
			<verse number="16">Kuba uPawulos wagqiba kwelokuba kudlulwe ngomkhombe e-Efese, ukuze angabi nakwenza xesha lide kwelaseAsiya; kuba wayekhawulezele ukuthi, ukuba unako, awenze umhla wepentekoste eYerusalem.</verse>
			<verse number="17">EseMileto wathumela e-Efese, wabiza amadoda amakhulu alo ibandla.</verse>
			<verse number="18">Befikile ke kuye, wathi kubo, Niyazi ukuba bendihleli nani ngamaxesha onke, kususela kwimini yokuqala endafikayo kwelaseAsiya;</verse>
			<verse number="19">ndikhonza iNkosi ngako konke ukuthobeka kwentliziyo, ndineenyembezi ezininzi, nokulingwa okwandihlelayo ngokulalela amaYuda;</verse>
			<verse number="20">nokokuba andinifihlelanga nto, ndanibonisa nje, ndanifundisa esidlangalaleni nakwizindlu ngezindlu,</verse>
			<verse number="21">ndiqononondisa kuma Yuda nakumaGrike ukuguqukela kuThixo, nokukholwa kuyo iNkosi yethu, uYesu Kristu.</verse>
			<verse number="22">Nangoku, yabonani, mna ndiya eYerusalem, ndibotshiwe nguMoya, ndingazazi izinto eziya kundihlela khona;</verse>
			<verse number="23">ndanele ukwazi ukuba uMoya oyiNgcwele uqononondisa kwimizi ngemizi, esithi ndilindwe ngamakhamandela naziimbandezelo.</verse>
			<verse number="24">Kambe ke ubomi bam andibugqali njengobalulekileyo kum, ukuze ndilufeze ugqatso lwam ngovuyo, nolungiselelo endalwamkelayo lweNkosi uYesu, lokungqina iindaba ezilungileyo zobabalo lukaThixo.</verse>
			<verse number="25">Nangoku, yabonani, ndiyazi mna, ukuba nina nonke ndahambayo phakathi kwenu, ndibuvakalisa ubukumkani bukaThixo, anisayi kubuya nibubone ubuso bam.</verse>
			<verse number="26">Kungoko ndingqinayo kuni ngayo le mini yanamhla, ukuba mna ndimsulwa egazini labo bonke;</verse>
			<verse number="27">Kuba ndanixelela lonke icebo likaThixo.</verse>
			<verse number="28">Zilumkeleni ngoko, nawo wonke umhlambi, athe uMoya oyiNgcwele wanimisa ukuba ngabaveleli bawo, ukuba nilaluse ibandla likaThixo, awazizuzelayo ngelilelakhe igazi.</verse>
			<verse number="29">Kuba mna ndiyakwazi oku, ukuba emva kokumka kwam, kuya kungena phakathi kwenu iingcuka ezibawayo, zingawucongi umhlambi.</verse>
			<verse number="30">Nakuni ngokwenu kuya kusuka amadoda athetha izinto ezigwenxa, ukuba abarhole abafundi emva kwawo.</verse>
			<verse number="31">Kungoko ndithi, Phaphani, nikhumbule, ukuba iminyaka emithathu, ubusuku nemini, andiyekanga ukululeka bonke ngabanye, ndineenyembezi.</verse>
			<verse number="32">Ngoku ke, bazalwana, ndiyaniyaleza kuThixo, nakwilizwi lobabalo lwakhe, enako ukunakha, aninike ilifa phakathi kwabo bonke abangcwalisiweyo.</verse>
			<verse number="33">Andinqwenelanga silivere nagolide nangubo kabani.</verse>
			<verse number="34">Nani ngokwenu niyazi ukuba ezi zandla zazisebenzela iintswelo zam, nezababenam.</verse>
			<verse number="35">Ndanibonisa zonke izinto, ukuba ngokwenjenjalo ukubulaleka nimelwe kukuthi niyisize imilwelwe, nikhumbule namazwi eNkosi uYesu, yokuba yona yathi, Ukupha kunoyolo ngaphezu kokuphiwa.</verse>
			<verse number="36">Akuba etshilo, waguqa ngamadolo, wathandaza kunye nabo bonke.</verse>
			<verse number="37">Basuka balila kakhulu bonke, bawa entanyeni kaPawulos, bamanga,</verse>
			<verse number="38">bebuhlungu kakhulu, ngokukodwa lilizwi alithethileyo lokuthi, abasayi kubuya babubone ubuso bakhe. Bamkhapha ke bamsa emkhombeni.</verse>
		</chapter>
		<chapter number="21">
			<verse number="1">Ke kaloku kwathi, sindulukile kubo, sindulukile, seza ngqo eKose; ngengomso safika eRodo, sesuka apho seza ePatara.</verse>
			<verse number="2">Sathi, siyifumene inqanawa ewelela eFenike, sangena kuyo, sanduluka.</verse>
			<verse number="3">Ke kaloku, sakuba siyifumene iSipro, sayishiya ngasekhohlo, saya ngomkhombe kwelaseSiriya, sehla eTire; kuba umkhombe uza kuwuthula khona apho umthwalo.</verse>
			<verse number="4">Sathi sibafumene abafundi, sahlala khona iintsuku zasixhenxe; bona bathi kuPawulos ngoMoya, makangenyuki aye eYerusalem.</verse>
			<verse number="5">Ke kaloku, xa sizigqibileyo iintsuku ezo, saphuma sahamba; basiphelekelela bonke, ndawonye nabafazi nabantwana, sada sangaphandle komzi; saguqa ngamadolo elunxwemeni, sathandaza.</verse>
			<verse number="6">Sathi sabulisana, sakhwela enqanaweni; babuya bagoduka.</verse>
			<verse number="7">Ke kaloku, silufezile uhambo lwethu ngohambo lwethu ukusuka eTire, safika eTolemayi, sababulisa abazalwana, sahlala nabo usuku lwalunye.</verse>
			<verse number="8">Ke kaloku ngengomso, thina besinoPawulos, semka seza eKesareya. Sangena endlwini kaFilipu, umshumayeli weendaba ezilungileyo, obengowabaya basixhenxe; wahlala naye.</verse>
			<verse number="9">Lowo ke wayeneentombi ezine, ziseziintombi, ziprofeta.</verse>
			<verse number="10">Sakubon' ukuba ke sihleli khona iintsuku ezininzi, kwehla kwelakwaYuda mprofeti uthile, ugama linguAgabho.</verse>
			<verse number="11">Wathi akufika kuthi, wawuthabatha umbhinqo kaPawulos, wazibopha izandla neenyawo, wathi, Utsho uMoya oyiNgcwele ukuthi, Aya kwenjenjalo ukumbopha indoda engowalo mbhinqo amaYuda eYerusalem, amnikele entolongweni, izandla zeentlanga.</verse>
			<verse number="12">Sakuva ke ezi zinto, sambongoza thina kwanabakuloo ndawo, ukuba angenyuki aye eYerusalem.</verse>
			<verse number="13">Waphendula uPawulos wathi, Nenzani na ukulila niyityumze intliziyo yam? kuba mna ndingalungele kubotshwa kodwa; ndilungele nokufa eYerusalem, ngenxa yegama leNkosi uYesu.</verse>
			<verse number="14">Akuba ke engoyiseki, sathi cwaka, sisithi, Makwenzeke ukuthanda kweNkosi.</verse>
			<verse number="15">Ke kaloku, emva kwezo ntsuku, sabopha iinqwelo, senyuka saya eYerusalem.</verse>
			<verse number="16">Kwahamba nathi abathile nakubafundi baseKesareya, besisa thina kuMnaso waseSipro, obengumfundi kwakudala, esaba lundwendwe lwakhe.</verse>
			<verse number="17">Ke kaloku, sakufika eYerusalem, basamkela ngovuyo abazalwana.</verse>
			<verse number="18">Ngengomso ke uPawulos wangena kunye nathi kuYakobi; ayekho ke onke amadoda amakhulu.</verse>
			<verse number="19">Ubabulisile, wamana ebacacisela zonke izinto awazenzayo uThixo phakathi kweentlanga, ngalo ulungiselelo lwakhe.</verse>
			<verse number="20">Bathe ke bona bakukuva oko, bayizukisa iNkosi, batsho nokuthi kuye, Uyabona, mzalwana, oko angako amawakawaka amaYuda akholiweyo; baye bonke bewuzondelele umthetho;</verse>
			<verse number="21">Atyelwe ke ngawe, ukuba uyawafundisa onke amaYuda aphakathi kweentlanga, ukuba ahlukane noMoses, usithi, makangabalusi abantwana bawo, angahambi ngawo amasiko.</verse>
			<verse number="22">Kuyintoni na ke ngoko? Kumelwe kuhlanganisana inkitha; kuba baya kuva ukuba ufikile.</verse>
			<verse number="23">Ngoko yenza le nto sikuxelela yona: Kukho kuthi apha amadoda amane, anesibambiso azibophe ngaso;</verse>
			<verse number="24">Wathabathe wona, uzenze nyulu kunye nawo, ube nokuhlawulisa, ukuze achebe iintloko zawo; bazi bonke ukuba azinto zanto iindaba ezilungileyo ezi uzisiwe ngawe; kodwa ukuba nawe uhambe ngokufanelekileyo, uwugcina umthetho.</verse>
			<verse number="25">Kodwa ngazo iintlanga ezikholiweyo, sabhala sagqiba kwelokuba zingabambi nto injalo; kuphela ibe kukuzigcina entweni ebingelelwe izithixo, nasegazini, nasentweni ekrwitshiweyo, nasembulweni.</verse>
			<verse number="26">Waza uPawulos wawathabatha ke amadoda lawo, wathi ngengomso, ezenze nyulu kunye nawo, wangena etempileni, eqondisisa inzaliseko yeentsuku zokwenza nyulu, ude usondezwe umnikelo ngenxa yabo bonke ngabanye.</verse>
			<verse number="27">Ke kaloku, xa iintsuku ezisixhenxe ezo beziza kuphela, athi amaYuda avela kwelaseAsiya, akumbona etempileni, asidubaduba sonke isihlwele, amsa izandla,</verse>
			<verse number="28">enkqangaza esithi, Madoda, maSirayeli, sizani. Nanku lo mntu ufundisa bonke ezindaweni zonke okuchasene nabantu, nomthetho, nale ndawo; othe ngaphezu koko wawangenisa amaGrike etempileni, wayenza inqambi le ndawo ingcwele.</verse>
			<verse number="29">(Kuba abebone ngaphambili uTrofimo wase-Efese, ndawonye naye esixekweni, abeba uPawulos umngenise etempileni.)</verse>
			<verse number="30">Washukuma umzi uphela, babalekela ndawonye abantu; bamthabatha uPawulos, bamrholela ngaphandle kwetempile; zavalwa kwaoko iingcango.</verse>
			<verse number="31">Ke kaloku, xa babeza kumbulala, lwafika udaba kumthetheli-waka webutho, lokuba iYerusalem iphela idubadubekile;</verse>
			<verse number="32">owathi kwangelo lixa wathabatha amasoldati nabathetheli-khulu, wabaleka, wehla waya kubo. Bakumbona ke umthetheli-waka namasoldati, bayeka ukumbetha uPawulos.</verse>
			<verse number="33">Waza wasondela umthetheli-waka, wambamba, wathi makakhonkxwe ngemixokelelwane emibini; wayebuza ukuba ungubani na, nokuba wenze ntoni na.</verse>
			<verse number="34">Abanye abantu benkqangaza enye into, abanye yimbi. Akuba engenako ke ukuyazi inyaniso ngenxa yesiphithiphithi eso, wathi makasiwe enqabeni yomkhosi.</verse>
			<verse number="35">Uthe akufika kwizinyuko, wathwalwa ngamasoldati, ngenxa yesiphithiphithi sabantu;</verse>
			<verse number="36">kuba yayilandela inkitha yabantu, inkqangaza isithi, Msuseni!</verse>
			<verse number="37">Xa ke wayeza kungeniswa enqabeni yomkhosi, wathi uPawulos kumthetheli-waka, Kuvumelekile na ukuba ndithethe kuwe? Wathi, Uyasazi na isiGrike?</verse>
			<verse number="38">Asinguye na laa mYiputa, wathi ngaphambi kwale mihla wenza isaqunge, wakhokelela entlango amawaka amane amadoda angababulali?</verse>
			<verse number="39">Uthe ke yena uPawulos, Mna ndingumYuda waseTarso, umzi waseKiliki, ummi womzi ongadume ngako.</verse>
			<verse number="40">Ke kaloku, akubon' ukuba umvumele, wema uPawulos ematyeni okunyuka, wawangawangisa ngesandla kubo abantu. Uthe ke, kwathi cwaka kakhulu, wathetha kubo ngesiHebhere, esithi,</verse>
		</chapter>
		<chapter number="22">
			<verse number="1">Madoda, bazalwana, nani bobawo, kuphulaphuleni ukuziphendulela kwam kuni ngoku.</verse>
			<verse number="2">Bakuva ke ukuba udanduluka ngesiHebhere kubo, bazola okunye.</verse>
			<verse number="3">Mna okunene ndingumntu ongumYuda, owazalelwa eTarso, umzi waseKiliki; ukanti ndakhulela kulo mzi ezinyaweni zikaGamaliyeli, ndafundiswa ngomyalelo ogqibeleleyo wemithetho yooyihlo, ndinenzondelelo kuThixo, njengokuba ninjalo nina nonke namhlanje.</verse>
			<verse number="4">Ndayitshutshisa le Ndlela, ndada ndesa ekufeni, ndibopha, ndifaka ezintolongweni amadoda kwanabafazi;</verse>
			<verse number="5">njengokuba nombingeleli omkhulu endingqinela, nayo yonke intlanganiso yamadoda amakhulu; endamkela kubo iincwadi zokuya kubazalwana, ndaya eDamasko, ndiya kuzisa ababekhona bebotshiwe eYerusalem, ukuze babethwe.</verse>
			<verse number="6">Ke kaloku kwathi, ndihamba, ndisondela eDamasko, malunga emini enkulu, ngesiquphe ndabanekelwa ngeenxa zonke lukhanyiselo olukhulu luphuma ezulwini.</verse>
			<verse number="7">Ndawa emhlabeni, ndeva ilizwi lisithi kum, Sawule, Sawule, unditshutshiselani na?</verse>
			<verse number="8">Ndaphendula ke mna ndathi, Ungubani na, Nkosi? Yathi kum, Mna ndinguYesu waseNazarete, omtshutshisayo wena.</verse>
			<verse number="9">Bona ke ababenam balubona okunene ukhanyiselo olo, besuka boyika; ke abalivanga ilizwi lalowo wayethetha nam.</verse>
			<verse number="10">Ndathi ke, Ndithini na, Nkosi? Yathi ke iNkosi kum, Vuka, uye eDamasko; woxelelwa khona ngazo zonke izinto ozimiselweyo ukuba uzenze.</verse>
			<verse number="11">Ndakuba ke ndingenakondela ngenxa yobuqaqawuli bolo lukhanyiselo, ndarholwa ngesandla ngabo babenam, ndafika eDamasko.</verse>
			<verse number="12">Ke kaloku, uHananiya uthile, indoda emhlonelayo uThixo ngokomthetho, engqinelwe kakuhle ngawo onke amaYuda ami khona,</verse>
			<verse number="13">weza kum, wema, wathi kum, Sawule, mzalwana, buya ubone. Ndaza ndajonga kuye kwangelo lixa.</verse>
			<verse number="14">Uthe ke yena, uThixo woobawo bethu ukumisile wena ukuba ukwazi ukuthanda kwakhe, umbone lowo uliLungisa, uve ilizwi eliphuma emlonyeni wakhe;</verse>
			<verse number="15">ngokuba uya kuba lingqina lakhe kubo bonke abantu, lezinto ozibonileyo nozivileyo.</verse>
			<verse number="16">Ngoku ke ulibelelani na? Suk' ume, ubhaptizwe, uhlambulule izono zakho, unqula igama leNkosi.</verse>
			<verse number="17">Ke kaloku kwathi, ndakuba ndibuyele eYerusalem, ndakubon' ukuba ndiyathandaza etempileni, ndaba sethongweni;</verse>
			<verse number="18">Ndayibona isithi kum, Khawuleza, uphume kamsinya eYerusalem; ngokuba bengayi kubamkela ubungqina bakho ngam.</verse>
			<verse number="19">Ndathi ke mna, Nkosi, bayazi kakuhle bona ukuba mna ndandibafaka entolongweni, ndibatyabula kuzo zonke izindlu zesikhungu abo bakholwayo kuwe;</verse>
			<verse number="20">naxeshikweni laphalazwayo igazi likaStefano, ingqina lakho, ndaye ndimi kufuphi nam, ndikuthakazela ukusikwa kwakhe, ndizigcinile iingubo zabo babemsika.</verse>
			<verse number="21">Yathi kum, Hamba; ngokuba mna ndiya kukuthuma kude kwiintlanga.</verse>
			<verse number="22">Bamphulaphula ke, wada wafika kwelo lizwi, baza baphakamisa amazwi abo besithi, Msuseni emhlabeni umntu onje; kuba akufanelekile ukuba adle ubomi.</verse>
			<verse number="23">Ke kaloku, bakubon' ukuba bayakhala, bezilahla iingubo zabo, bephosa uthuli phezulu;</verse>
			<verse number="24">Wathi umthetheli-waka, makangeniswe enqabeni yomkhosi; wathi makancinwe ngekatsi; ukuze azi ukuba kungani na ukuba benjenje ukunkqangaza ngaye.</verse>
			<verse number="25">Ke kaloku, xa bamolulayo ngeentambo, wathi uPawulos kumthetheli-khulu obemi khona, Kuvumelekile na, ukuba nimtyakatye umntu ongumRoma, engagwetywanga nokugwetywa?</verse>
			<verse number="26">Evile ke umthetheli-khulu, waya wabika kumthetheli-waka, esithi, Yilumkele into oza kuyenza; kuba lo mntu ungumRoma.</verse>
			<verse number="27">Weza ke umthetheli-waka wathi kuye, Ndixelele, ungumRoma na? Wathi, Ewe.</verse>
			<verse number="28">Waphendula umthetheli-waka wathi, Le nkululeko ndayizuza ngexabiso elikhulu. Wathi ke uPawulos, Mna ndizelwe ndizelwe.</verse>
			<verse number="29">Basuka kuye kwaoko ngoko abo babeza kumncina; woyika ke nomthetheli-waka akuqonda ukuba ungumRoma, nangenxa yokuba ebembophile.</verse>
			<verse number="30">Ke kaloku ngengomso, enga angayazi inyaniso yento amangalelwe ngayo ngamaYuda, wamkhulula ezintanjeni, wathi, mabeze ababingeleli abakhulu, nayo yonke intlanganiso yabo yamatyala; waza wamhlisa uPawulos, wammisa phambi kwabo.</verse>
		</chapter>
		<chapter number="23">
			<verse number="1">Waqwalasela ke uPawulos entlanganisweni yamatyala, wathi, Madoda, bazalwana, mna ndahlala ngokwalowo ungowakwaThixo, ndinesazela esilungileyo, kwada kwayile mini.</verse>
			<verse number="2">Umbingeleli omkhulu uHananiya wayalela abo babemi ngakuye ukuba bambethe emlonyeni.</verse>
			<verse number="3">Wathi uPawulos kuye, Uza kukubetha uThixo, ludongandini luqatyiweyo;</verse>
			<verse number="4">Bathi ke abo babemi khona, Uyamthuka na umbingeleli omkhulu kaThixo?</verse>
			<verse number="5">Wathi uPawulos, Bendingazi, bazalwana, ukuba ungumbingeleli omkhulu; kuba kubhaliwe kwathiwa, Uze ungathethi kakubi ngomphathi wabantu bakowenu.</verse>
			<verse number="6">Ke kaloku uPawulos, esazi ukuba elinye icala lelabaSadusi, elinye ke lingabaFarisi, wadanduluka entlanganisweni yamatyala, wathi, Madoda, bazalwana, mna ndingumFarisi, unyana womFarisi; umbuzo.</verse>
			<verse number="7">Akuba etshilo, kwabakho impambano phakathi kwabaFarisi nabaSadusi, yahlulelana inkitha leyo.</verse>
			<verse number="8">Kuba okunene abaSadusi babesithi, akukho luvuko, nasingelosi, namoya; kodwa abaFarisi bazivuma zombini ezo ndawo.</verse>
			<verse number="9">Kwabakho ke unkqangazo olukhulu; besuka ababhali becala labaFarisi balwa kakhulu, besithi, Asifumani nanye into embi kulo mntu; ke ukuba kuthethe kuye umoya, nokuba sisithunywa sezulu, masingalwi noThixo.</verse>
			<verse number="10">Kuthe ke, yakuba nkulu impambano, wathi umthetheli-waka esoyikela ukuba uPawulos angaqwengwa ngabo, wathi mawuhle umkhosi, umxwile phakathi kwabo, umzise enqabeni yawo.</verse>
			<verse number="11">Ngobusuku obulandelayo iNkosi yema ngakuye, yathi, Yomelela, Pawulos; kuba njengokuba waqononondisa ngam eYerusalem, kwangokunjalo umelwe kukuthi ungqine naseRoma.</verse>
			<verse number="12">Kwathi kwakusa, amaYuda athile enza ibhunga, azibopha ngesiqalekiso, esithi akayi kudla, akayi kusela, ade ambulale uPawulos.</verse>
			<verse number="13">Baye ke bengaphezu kwamashumi omane ababefungele ukuyenza loo nto.</verse>
			<verse number="14">Afika ke kubabingeleli abakhulu nakumadoda amakhulu, athi, Sizibophe ngesiqalekiso esikhulu, ukuba singadli nto, side simbulale uPawulos.</verse>
			<verse number="15">Ngoku ke nina bhekisani kumthetheli-waka kunye nentlanganiso yamatyala, ukuba amhlise, eze naye kuni ngomso, ngokungathi niza kuziqiqa ngokukhona kucokisekileyo iindawo ezithethwa ngaye; sibe ke thina, engekasondeli, sesilungele ukumbulala.</verse>
			<verse number="16">Ke kaloku, akukuva unyana wodade boPawulos ukumlalela kwabo, wafika wangena enqabeni yomkhosi, wambikela uPawulos.</verse>
			<verse number="17">uPawulos ubizele ke kuye omnye wakubathetheli-khulu, wathi, Yisa le ndodana kumthetheli-waka; kuba inento eza kuyibika kuye.</verse>
			<verse number="18">Uyithabathile ke yena, wayizisa kumthetheli-waka, wathi, uPawulos, umbanjwa undibizele kuye, wacela ukuba ndizise le ndodana kuwe; inento eza kuyithetha kuwe.</verse>
			<verse number="19">Wayibamba ke ngesandla umthetheli-waka, waya nayo ngasese, wayibuza wathi, Unantoni na oza kuyibika kum?</verse>
			<verse number="20">Yathi ke, AmaYuda avumelene ukukucela ukuba umhlise uPawulos, umse ngomso entlanganisweni yamatyala, ngokungathi aza kubuza ngokukhona kucokisekileyo into ngaye.</verse>
			<verse number="21">Ke wena uze ungabayekeleli; kuba bamlalele kubo phezu kwawo amadoda angaphezu kwamashumi omane, awabophe ngesifungo ukuba akayi kudla, akayi kusela, ade ambulale; ukanti sewulungile, ukhangele; ngenxa yedinga elivela kuwe.</verse>
			<verse number="22">Umthetheli-waka wayindulula ke indodana leyo, wayithethela ngelithi, mayingaxeleli bani, ukuba izibonakalalisile kuye ezi zinto.</verse>
			<verse number="23">Ebizele kuye abathetheli-khulu ababini, wathi, Lungisani amasoldati abe makhulu mabini, ukuba aye eKesareya, nabamahashe babe mashumi asixhenxe, nababinzi babe makhulu mabini, ngelesithathu ilixa lobusuku;</verse>
			<verse number="24">nilungise namaqegu, ukuze bamkhwelise uPawulos, bamse kuFelikis irhuluneli, asindile.</verse>
			<verse number="25">Wabhala ke incwadi ngolu hlobo.</verse>
			<verse number="26">uKlawudiyo Lisiya uyabulisa kuFelikis irhuluneli edume kunene.</verse>
			<verse number="27">Le ndoda yayibanjwe ngamaYuda, iza kubulawa ngawo, koko ndathi gaxa kuwo ndinomkhosi, ndayihlangula, ndakuqonda ukuba ingumRoma.</verse>
			<verse number="28">Ndakuba ke ndingalazi ityala abeyimangalela ngalo, ndayihlisa, ndayisa entlanganisweni yawo yamatyala;</verse>
			<verse number="29">Ndayifumana imangalelwe ngeembuzwano zomthetho wawo, kodwa ingenalo nalinye ityala elilingene ukufa, nokufakwa iintambo.</verse>
			<verse number="30">Ke kaloku, kwakubon' ukuba ndilihletyelwe iyelenqe ebeliza kwenziwa ngayo le ndoda ngamaYuda, ndithumele kuwe kwangelo lixa, ndathi nakubamangaleli bayo, mabazithethe kuwe iindawo abanazo ngakuyo. Sala kakuhle.</verse>
			<verse number="31">Aza amasoldati, njengoko abeyalelwe, amthabatha uPawulos, amzisa kwa-Antipatri ngobusuku.</verse>
			<verse number="32">Ngengomso abashiya abamahashe, ukuba bahambe naye, abuyela enqabeni yomkhosi;</verse>
			<verse number="33">abathi bona, bakufika eKesareya, bayinikela incwadi kwirhuluneli, bammisa noPawulos phambi kwayo.</verse>
			<verse number="34">Iyilesile ke irhuluneli, yabuza ukuba ungowabuphi na uburhulumente; Uthe ke akuqonda ukuba ungowaseKiliki;</verse>
			<verse number="35">Wathi ndokuva kakuhle, xa bathe bafika nabamangaleli bakho; wathi makagcinwe endlwini yerhuluneli kaHerode.</verse>
		</chapter>
		<chapter number="24">
			<verse number="1">Ke kaloku, emva kweentsuku ezintlanu, wehla umbingeleli omkhulu, uHananiya, enamadoda amakhulu, neciko elithile elinguTertulo, bona bengabamangaleli bakaPawulos kwirhuluneli.</verse>
			<verse number="2">Ke kaloku, akubizelwa ndawonye, waqala uTertulo ukummangalela, esithi, Sizola kakhulu ngawe, nokuthi lusenzelwa olu hlanga imisebenzi emihle kakhulu, ngolungiselelo lwakho;</verse>
			<verse number="3">Sikwamkela oko, nasezindaweni zonke, Felikis odume kunene, sinombulelo.</verse>
			<verse number="4">Ke ukuze ndingabi sakubambezela ngakumbi, ndiyakubongoza ukuba ukhe usive kancinane ngokuthantamisa kwakho.</verse>
			<verse number="5">Kuba siyifumene le ndoda isisitshididi, umphambanisi kuwo onke amaYuda akwelimiweyo, ingumkhokeli walo ihlelo lamaNazarete;</verse>
			<verse number="6">owazama ukuhlambela itempile, esathi samthabatha, safuna ukubagweba ngomthetho wethu.</verse>
			<verse number="7">Kodwa umthetheli-waka uLisiya wafika phezu kwethu, wamhlutha esandleni sethu ngogonyamelo olukhulu;</verse>
			<verse number="8">ebathethela ngelithi, mabeze kuwe abamangaleli bakhe, wothi wena ngokwakho, wakuzincina zonke iindawo, ube nako ukuziqonda kuye ezo siyimangalela ngazo thina.</verse>
			<verse number="9">Avumelana nawo ke amaYuda, esithi zinjalo ezo zinto.</verse>
			<verse number="10">Waphendula ke uPawulos, yakunqwala kuye irhuluneli ukuba athethe, waphendula wathi, Ndisazi nje, ukuba sekuyiminyaka emininzi ungumgwebi kolu hlanga, kokukhona ndiziphendulela ngomxhelo owonwabileyo.</verse>
			<verse number="11">Kungokuba uqonde, ukuba ziselishumi elinambini iintsuku, ndenyuka ndaya kunqula eYerusalem;</verse>
			<verse number="12">nasetempileni abandifumananga ndixoxa namntu, ndisenza nasiphendu, nasezindlwini zesikhungu, naphi phakathi komzi;</verse>
			<verse number="13">Kananjalo abanako ukuzimisa izinto abandimangalela ngazo ngoku.</verse>
			<verse number="14">Ke ndiyakuvuma oku kuwe, ukuba ngeNdlela abathi bona sisiphambusa, ndenjenjalo ukumnqula uThixo woobawo, ndikholwa zizinto zonke ezibhaliweyo emthethweni nasebaprofetini;</verse>
			<verse number="15">ndinethemba kuThixo, into ke abayilindileyo nabo ngokwabo, ukuba kuza kubakho uvuko lwabafileyo, lwamalungisa kwanolwabangemalungisa.</verse>
			<verse number="16">Ke kaloku, kule nto nam ngokwam ndiyazama, ukuba ngamaxesha onke ndingabi nasazela sikhubekisa nganto ngakuThixo nangakubantu.</verse>
			<verse number="17">Emva kweminyaka emininzi, ndafika ndizisa amalizo neminikelo kuhlanga lwakowethu.</verse>
			<verse number="18">Kwezo nto andifumana etempileni ndenziwe nyulu, ndingenzi siphendu, ndingenzi nasiphithiphithi amaYuda athile elaseAsiya;</verse>
			<verse number="19">abemelwe kukubakho apha phambi kwakho, andimangalele, ukuba angaba anendawo ngakum;</verse>
			<verse number="20">okanye mabathi aba balapha, ukuba kukho nto imbi bayifumene kum, bakubon' ukuba ndimi entlanganisweni yamatyala;</verse>
			<verse number="21">ingelilo elo lizwi linye, ndadandulukayo ngalo ndimi phakathi kwabo, lokuthi, Kungalo uvuko lwabafileyo endimangalelwayo mna nini namhla.</verse>
			<verse number="22">Ke kaloku, akuziva ezi zinto uFelikis, ezazi ngokhona kucokisekileyo iindawo zaloo Ndlela, wabalibazisa, wathi, Xa athe wehla uLisiya umthetheli-waka, ndoziqiqa kakuhle iindawo zenu.</verse>
			<verse number="23">Wamisela umthetheli-khulu, ukuba agcinwe uPawulos, abe nokuyekelelwa, kungalelwa nabani wakowabo ukumnceda, nokuba eze kuye.</verse>
			<verse number="24">Ke kaloku, emva kwemihla ethile, wafika uFelikis enoDrusila umkakhe, umYudakazi, wathumela ukuba kubizwe uPawulos, wamva ethetha ngokukholwa kuKristu.</verse>
			<verse number="25">Ethetha ngobulungisa, nokuzeyisa, nangogwebo oluza kubakho, wangenwa kukoyika uFelikis, waphendula wathi, Hamba okwakalokunje; ndakuba ndinethuba, ndokubiza uze.</verse>
			<verse number="26">Kunye ke noko, wayethembe ukuba wonikwa imali nguPawulos, ukuze amkhulule; ngako oko kwaba kukhona ambiza futhi, ukuba eze axoxe naye.</verse>
			<verse number="27">Ke kaloku, kwakubon' ukuba kudlule iminyaka emibini, kwangena uFelikis uPorkiyo Festo;</verse>
		</chapter>
		<chapter number="25">
			<verse number="1">Uthe ngoko uFesto, akuba engene eburhulumenteni, wathi emva kweentsuku ezintathu, wenyuka waya eYerusalem, esuka eKesareya.</verse>
			<verse number="2">Umbingeleli omkhulu nabaphathi bamaYuda bammangalela uPawulos kuye, bambongoza,</verse>
			<verse number="3">becela ukuba abababale abe ebize eze eYerusalem, bemlalele ukuze bambulale endleleni.</verse>
			<verse number="4">Waphendula ke uFesto wathi, ugcinwe eKesareya uPawulos; naye ke ngokwakhe uza kuya kamsinya.</verse>
			<verse number="5">Wathi, Mabathi ngoko abanako phakathi kwenu, behle nam, baye kuyimangalela le ndoda, ukuba kukho bubi kuye.</verse>
			<verse number="6">Akuba ke elibele kubo iintsuku ezingaphezu kweshumi, wehla waya eKesareya; ngengomso, akuba ehleli esihlalweni sokugweba, wathi uPawulos makaziswe.</verse>
			<verse number="7">Akufika, amaYuda awayehle evela eYerusalem amngqonga, emtyhola ngezityholo ezininzi ezinzulu uPawulos, awayengenako ukuzingqina.</verse>
			<verse number="8">Uthe ke eziphendulela wathi, Kumthetho wamaYuda, nasetempileni, nakuKesare, andonanga nto.</verse>
			<verse number="9">Ke uFesto, ethanda ukukholisa amaYuda, wamphendula uPawulos wathi, Uyafuna na ukunyuka uye eYerusalem, lithethwe khona ityala lezi zinto phambi kwam?</verse>
			<verse number="10">Wathi ke uPawulos, Ndimi esihlalweni sokugweba sikaKesare, apho limele ukuthethwa khona ityala lam. AmaYuda andiwonanga nganto, njengokuba nawe usazi kakuhle.</verse>
			<verse number="11">Ke ukuba ndonile, nokuba ndenze into elingene ukufa, andali ukufa; kodwa ukuba akukho nanye yezo zinto bandimangalela ngazo aba, akukho namnye unako ukundinikela kubo. Ndibhenela kuKesare.</verse>
			<verse number="12">Waza uFesto, akuba ethethe nentlanganiso yamatyala, waphendula wathi, Ubhenele kuKesare; uya kuya kuKesare.</verse>
			<verse number="13">Kwakuba ntsuku, uAgripa, ukumkani, noBhernike beza eKesareya, besiza kubulisa uFesto.</verse>
			<verse number="14">Bakuba ke behleli khona imihla emininzi, uFesto wamcacisela ukumkani iindawo ezingoPawulos, esithi, Kukho ndoda ithile ishiyiweyo nguFelikis,</verse>
			<verse number="15">abathi, oko ndibe ndiseYerusalem, ababingeleli abakhulu namadoda amakhulu amaYuda bammangalela, befuna ukuba igwetywe.</verse>
			<verse number="16">Endathi kubo, Asilosiko lamaRoma ukumnikela umntu ekufeni, ngaphambi kokuba lowo umangalelweyo ajongane nabamangaleli, aze afumane ithuba lokuziphendulela ngalo ityala analo.</verse>
			<verse number="17">Bathe ke bakuba befikile apha, andizange ndilibazise, ngengomso ndahlala esihlalweni sokugweba, ndathi mayiziswe le ndoda.</verse>
			<verse number="18">Abamangaleli bakhe, bakuvela, abamisanga nalinye ityala lezo zinto bendizicingela mna;</verse>
			<verse number="19">Kodwa ke baye beneembuzwano ezithile naye ngokuhlonela kwabo izithixo, nangaYesu uthile ufileyo, abesithi yena uPawulos uhleli.</verse>
			<verse number="20">Ndakuthingaza ke mna ngawo umbuzo wale ndawo, ndathi, Unga ungaya eYerusalem na, lithethwe khona ityala lezi zinto?</verse>
			<verse number="21">Akubon' ukuba ke uPawulos ubhenele ukuba agcinelwe isigwebo soMhlekazi, ndathi makagcinwe, ndide ndimthumele kuKesare.</verse>
			<verse number="22">Wathi ke uAgripa kuFesto, Bendinga nam ndingakhe ndimve umntu lowo. Wathi yena, Uya kumva ngomso.</verse>
			<verse number="23">Kwathi ngengomso, akufika uAgripa enoBhernike, benobukhazikhazikhazi obukhulu, bangene kwindawo yetyala, benabathetheli-waka namadoda amakhulu omzi, waziswa uPawulos ngokomlomo kaFesto.</verse>
			<verse number="24">Wathi ke uFesto, Agripa, kumkani, nani nonke madoda akhoyo apha kunye nathi, niyayibona le ndoda, ethe yonke inkitha yamaYuda yandenzela yona naseYerusalem nalapha, ibhomboloza isithi, akafanele kuphila, hayi kwaphela.</verse>
			<verse number="25">Kodwa ndithe ndakufumana ukuba akenzanga nto ilingene ukufa, nokuba yena ngokwakhe ubhenele kuMhlekazi, ndagqiba kwelokuba ndimthumele kuye,</verse>
			<verse number="26">endingenanto iyinyaniso ndingayibhalayo ngaye enkosini yam. Ngako oko ndimzise phambi kwenu, ngokukodwa phambi kwakho, kumkani Agripa, ukuze, kwakubon' ukuba kunciniwe, ndibe nento endingayibhalayo;</verse>
			<verse number="27">Kum kubonakala ibubudenge, ukuba kuthunyelwe ikhonkxwa, lingaqondakaliswa netyala elinalo.</verse>
		</chapter>
		<chapter number="26">
			<verse number="1">Wathi ke uAgripa kuPawulos, Uvunyelwe ukuba uziphendulele. Wasolula ke isandla uPawulos, waziphendulela;</verse>
			<verse number="2">Ndiba onoyolo, kumkani Agripa, ngokuba ndiza kuziphendulela namhlanje phambi kwakho, ngazo zonke iindawo endimangalelwe ngazo ngamaYuda;</verse>
			<verse number="3">ngokukodwa ekubeni unolwazi ngawo onke amasiko neembuzwano zamaYuda. Kungoko ndiyakubongoza ukuba undive, undinyamezele.</verse>
			<verse number="4">Indlela endandiphila ngayo kwasebuncinaneni bam, eyayikho ekuqaleni kohlanga lwakowethu eYerusalem, ayawazi onke amaYuda.</verse>
			<verse number="5">Endaziyo kwasekuqalekeni, ukuba angathanda ukungqina, ukuba, ngelona licokisekileyo ihlelo lonqulo lwakowethu, ndahlala ndingumFarisi.</verse>
			<verse number="6">Ngoku ke ndimi ndigwetyiwe, ngenxa yethemba ledinga elenziwa nguThixo koobawo;</verse>
			<verse number="7">ezithembe ukufika kulo izizwe zakowethu ezilishumi elinazibini, zimkhonza nje uThixo ngenyameko imini nobusuku; Elo themba elo ndimangalelwe ngamaYuda, kumkani Agripa.</verse>
			<verse number="8">Yini na ukuba nithi, yinto eningenakukholwa yiyo, ukuba uThixo uyabavusa abafileyo?</verse>
			<verse number="9">Mna okunene ke bendiba nam ngokwam, ndimelwe kukukwenza izinto ezininzi ezichasene negama likaYesu waseNazarete.</verse>
			<verse number="10">Endakwenzayo ke oko eYerusalem; nento eninzi yabangcwele ndayitshixela ezintolongweni, ndakuba ndamkele igunya kubabingeleli abakhulu; kwaye xa bebulawa, ndakhupha ilizwi lam ngokuchasene nabo.</verse>
			<verse number="11">Nakuzo zonke izindlu zesikhungu ndibe ndibohlwaya futhi, ndibanyanzela ukuba banyelise; ndathi, ndibagezela ngokuncamisileyo, ndabatshutshisa, ndada ndesa kwimizi engaphandle.</verse>
			<verse number="12">Endathi ke, xa ndisiya eDamasko, ndinegunya nomyalelo kubabingeleli abakhulu;</verse>
			<verse number="13">Emini enkulu endleleni, kumkani, ndabona ukukhanya kuvela ezulwini, okungaphezu kokuqaqamba kwelanga, kundibanekela ngeenxa zonke, nabo babehamba nam.</verse>
			<verse number="14">Sakubon' ukuba siwile sonke emhlabeni, ndeva izwi lithetha nam ngentetho yesiHebhere, lisithi, Sawule, Sawule, unditshutshiselani na? wenzakala, ukhaba iimviko nje.</verse>
			<verse number="15">Ndathi ke mna, Ungubani na, Nkosi? Wathi ke yena, Mna ndinguYesu omtshutshisayo wena.</verse>
			<verse number="16">Kodwa sukuma, ume ngeenyawo; kuba ndibonakele kuwe ngenxa yoku, ukuze ndikwenze umlungiseleli nengqina lezi zinto uzibonileyo, nendiya kubonakala kuwe ngazo;</verse>
			<verse number="17">ndikuhlangula ebantwini nasezintlangeni, endikuthumela kuzo ngoku;</verse>
			<verse number="18">ukuba uvule amehlo abo, ukuze babuye ebumnyameni, beze ebumhlotsheni; babuye egunyeni likaSathana, beze kuThixo; ukuze bamkele uxolelo lwezono, nelifa phakathi kwabangcwalisiweyo, ngokukholwa kum.</verse>
			<verse number="19">Kuthe ngoko, kumkani Agripa, andibanga ngongawuthobeliyo umbono wasemazulwini;</verse>
			<verse number="20">ndesuka ndababikela abaseDamasko kuqala, nabaseYerusalem, nakulo lonke ilizwe lakwaYuda, nakuzo iintlanga, ukuba baguquke babuyele kuThixo, benze imisebenzi efanele inguquko.</verse>
			<verse number="21">Ngenxa yezi zinto amaYuda andibamba etempileni, azamela ukundibulala.</verse>
			<verse number="22">Ngoko ndizuze uncedo kuThixo nje, ndihleli kwada kwayile mini, ndingqina kwabancinane kwanabakhulu, ndingathethi nanye into ngaphandle kwezo, bathi abaprofeti noMoses ziya kubakho;</verse>
			<verse number="23">zokuba uKristu ubeza kuva iintlungu, nokuba ubeza kuthi, engowokuqala eluvukweni lwabafileyo, azise ukukhanya ebantwini nasezintlangeni.</verse>
			<verse number="24">Ke kaloku, akubon' ukuba uyaziphendulela ngokunjalo, uFesto wathi ngezwi elikhulu, Uyageza, Pawulos; imfundo eninzi iyakugezisa.</verse>
			<verse number="25">Wathi ke yena, Andigezi, Festo odumileyo; kodwa ndithetha amazwi enyaniso nawengqondo ephilileyo.</verse>
			<verse number="26">Kuba ezo ndawo uyazazi kakuhle ukumkani, endithetha kuye ngokungafihlisiyo; kuba ndikholosekile kukuba akukho nanye yezi zinto ifihlakeleyo kuye; kuba le nto ibingenzelwanga egumbini.</verse>
			<verse number="27">Uyakholwa na, kumkani Agripa, ngabaprofeti? Ndiyazi ukuba uyakholwa.</verse>
			<verse number="28">Wathi ke uAgripa kuPawulos, Ngokuncinane undeyisela ukuba ndibe ngumKristu.</verse>
			<verse number="29">Wathi uPawulos, Ndithandaza kuThixo, ukuba ingabi nguwe wedwa, ibe ngabo bonke abandivayo namhlanje, abaya kuthi, nangokuncinane nangokukhulu, babe njengam nje, ngaphandle kwezi ntambo.</verse>
			<verse number="30">Akuba etshilo, besuka ukumkani, nerhuluneli, noBhernike, kwanababehleli nabo;</verse>
			<verse number="31">beshenxile, bathetha bodwa besithi, Lo mntu akenze nanye into elingene ukufa neentambo.</verse>
			<verse number="32">Wathi ke uAgripa kuFesto, Lo mntu ange enokukhululwa, ukuba ubengabhenele kuKesare.</verse>
		</chapter>
		<chapter number="27">
			<verse number="1">Ke kaloku, kwakugqitywa kwelokuba sisuke ngomkhombe siye kwelaseItali, bamnikela uPawulos kwanabanye ababanjwa abathile kumthetheli-khulu, ogama linguYuliyo, webutho loMhlekazi.</verse>
			<verse number="2">Sangena enqanaweni yaseAdramitatiyo, iza kunduluka isiya kwimida yelaseAsiya, sanduluka, wayekunye nathi uAristarko, umMakedoni waseTesalonika.</verse>
			<verse number="3">Ngemini elandelayo sagaleleka eSidon; waza uYuliyo wamphatha uPawulos ngobubele, wamvumela ukuba aye ezihlotyeni zakhe, ongiwe.</verse>
			<verse number="4">Sanduluka apho, sahamba ngomkhombe, sabetha ezantsi kweSipro, ngenxa yokuba imimoya ibivela ngaphambili.</verse>
			<verse number="5">Sathi sakuwela ulwandle lwaseKiliki nasePamfili, safika eMira yelaseLikiya.</verse>
			<verse number="6">Apho umthetheli-khulu wafumana umkhombe wakwa-Alesandire, usiya kwelaseItali, wasibeka khona.</verse>
			<verse number="7">Ke kaloku iintsuku zanela sihamba kancinane, kwaba ngenkankulu ukuba sifike ngaseKinido. Uthe wakuba umoya ungasivumeli ukuba sihambe, sabetha ezantsi kweKrete ngaseSalimone.</verse>
			<verse number="8">Sahamba ngenkankulu, safika kwindawo ebizwa ngokuba ngamaChweba aMahle; kufuphi nawo umzi waseLaseya.</verse>
			<verse number="9">Ke kaloku, kwakubon' ukuba ixesha laligqithile, nakubon' ukuba kuseyingozi ukuhamba ngomkhombe, ekubeni kaloku ukuzila kwase kusele kudlule, wabayala uPawulos,</verse>
			<verse number="10">wathi kubo, Madoda, ndiyabona ukuba olu hambo luza kuba nenkxwaleko nokonakala okukhulu, kungekwamthwalo namkhombe wodwa, kukokobomi bethu nabo.</verse>
			<verse number="11">Kodwa umthetheli-khulu wayethambele okomqhubi nokomninimkhombe ukuthetha, kunokukaPawulos.</verse>
			<verse number="12">Ke kaloku, ichweba lingakulungele nje ukuba kudluliswe busika kulo, abona baninzi kubo baceba ukuba kundulukwe khona, ukuba mhlawumbi bangaba bafike eFenike, badlulise ubusika khona apho. Eli lizibuko laseKrete, elibheke emzantsi-ntshona, nakumntla-ntshona.</verse>
			<verse number="13">Kuthe ke, wakubetha impepho umoya wasezantsi, beba bakuzuzile ababekungxamele, banduluka, badlula kufuphi neKrete.</verse>
			<verse number="14">Kuthe kungekabi ntsuku zininzi, kwabakho umoya ovuthuzayo, ogama liyiYurokelo.</verse>
			<verse number="15">Kuthe ke kwakubon' ukuba uthiwe hlasi umkhombe, awaba nako ukumelana nomoya, sasesiwuyeka; saqhutywa.</verse>
			<verse number="16">Sathi sakubaleka ke, sibetha ngaphantsi kwesiqithana esithile, ekuthiwa yiKlawuda, kwaba ngenkankulu ukuba sibe nako ukuwubamba umkhonjana;</verse>
			<verse number="17">abathe bakuwufunqula, basebenza ngezinto zokunceda, bewubhinqisa umkhombe; kananjalo bathi, besoyika ukuba bangeyela entlabathini, bazifinyeza iiseyile, baqhutywa benjalo.</verse>
			<verse number="18">Sakuba ke sivuthuza ngamandla, ngengomso bawenza khaphukhaphu umkhombe;</verse>
			<verse number="19">Ngosuku lwesithathu, sazilahla ngezandla zethu iimpahla zomkhombe.</verse>
			<verse number="20">Kuthe ke, kwakubon' ukuba akubonakali langa nankwenkwezi iintsuku ezininzi, kucinezele neliqhwa elingelincinane, laphela kwathi tu lonke ithemba lokuba singasindiswa.</verse>
			<verse number="21">Emva kokuzila ukudla ixesha elide, wesuka wema uPawulos phakathi kwabo, wathi, Hina madoda, ninge naniphulaphule kum, ananduluka eKrete, nizuzane nale nkxwaleko noku konakala.</verse>
			<verse number="22">Nangoku ndiyaniluleka ukuba nibe nomxhelo owonwabileyo; kuba kuni aba, akukho uya kulahlekelwa bubomi bakhe, yoba ngumkhombe wodwa.</verse>
			<verse number="23">Kuba ngobu busuku bekumi ngakum isithunywa sikaThixo, endingowakhe, endimkhonzayo,</verse>
			<verse number="24">sisithi, Musa ukoyika, Pawulos; umelwe kukuma phambi koKesare; uyabona, uThixo ukubabale ngabo bonke abasemkhombeni nawe.</verse>
			<verse number="25">Kungoko ndithi, Yibani nomxhelo owonwabileyo, madoda; kuba ndiyakholwa nguThixo, ukuba kuya kuba njalo ngolo hlobo athethe ngalo kum.</verse>
			<verse number="26">Kodwa simelwe kukuphoswa siqithini sithile.</verse>
			<verse number="27">Ke kaloku, kwakufika ubusuku beshumi elinesine, sakubon' ukuba siqhutywaqhutywaqhutywa ngumoya eAdriya, mayela phakathi kobusuku, oomatrose bazindla ukuba kukho mhlaba uthile basondelayo kuwo.</verse>
			<verse number="28">Baza bakuba beyiphosile ilothe, bafumana ukuba ziifatom ezimashumi mabini; bethe tyi ke kancinane, baphinda bayiphosa ilothe, bafumana ukuba ziifatom ezilishumi elinantlanu.</verse>
			<verse number="29">Bandula ke, besoyika ukuba hleze siwele ematyeni, baphosa iiankile ezine ngasemva, banqwenela ukuba kuse.</verse>
			<verse number="30">Ke kaloku, bakubon' ukuba bayabaleka oomatiloshe emkhombeni, bawuhlisa umkhombe elwandle, babonakala beza kuphosa iiankile enqanaweni.</verse>
			<verse number="31">Wathi uPawulos kumthetheli-khulu nakumajoni, Ukuba aba abathanga bahlale emkhombeni, aninakusindiswa.</verse>
			<verse number="32">Andula amasoldati azinqamla iintsontelo zomkhonjana, awuyeka wawa, wemka.</verse>
			<verse number="33">Kwakuba kusile, uPawulos wabacenga bonke ukuba batye, esithi, Namhlanje ngumhla weshumi elinesine nilindile, nilindile, ningadli nto;</verse>
			<verse number="34">ke ngoko ndiyanibongoza ukuba nidle ukudla; kuba oko kuyelelene nokusindiswa kwenu; kuba akuyi kuwa nalunwele lwentloko kabani kuni.</verse>
			<verse number="35">Akuba etshilo, wathabatha isonka, wabulela kuThixo phambi kwabo bonke, waqhekeza, waqala wadla.</verse>
			<verse number="36">Bonke ke baba nomxhelo owonwabileyo, bathabatha ukudla nabo.</verse>
			<verse number="37">Saye sonke emkhombeni siyimiphefumlo engamakhulu amabini anamashumi asixhenxe anesithandathu.</verse>
			<verse number="38">Bakuba ke behluthi, bawenza khaphukhaphu umkhombe, beyiphosa elwandle ingqolowa.</verse>
			<verse number="39">Kwakuba sekusile, abawazanga loo mhlaba, kodwa babona ichwetyana elithile linonxweme, babhunga ukuwutyhalela kulo umkhombe, ukuba bangaba nako.</verse>
			<verse number="40">Baza, bezinqumla zonke iiankile, baziyekela elwandle, bezikhulule kunye nezibophelelo zemithi yokujika;</verse>
			<verse number="41">Bakuba ke begaxeleke endaweni enolwandle ngeenxa zombini, wangqubeka khona umkhombe; umphambili wabambelela ngokuqinileyo, wahlala engenakushukunyiswa;</verse>
			<verse number="42">Ke kaloku icebo lamasoldati lalisithi mababulawe amabanjwa, ukuze kungabikho bani udadayo, basabe.</verse>
			<verse number="43">Kodwa umthetheli-khulu, enga angamsindisa uPawulos, wawalela kwinjongo yawo; Wathi abo banako ukudada, mabaziphose kuqala elwandle, bafike emhlabeni;</verse>
			<verse number="44">Abaseleyo ke, inxenye ikhwele eziplangeni, inxenye iphezu kwamaqhekeza omkhombe. Kwaye kwenzeka ukuba basinda bonke bekhuselekile emhlabeni.</verse>
		</chapter>
		<chapter number="28">
			<verse number="1">Bakuba besindile, baqala ukuqonda ukuba isiqhithi eso kuthiwa yiMelita.</verse>
			<verse number="2">Amabharbhari ke lawo asenzela ububele obungasincinane; kuba aphemba umlilo, asamkela sonke ngenxa yemvula esifikeleyo, nangenxa yokubanda.</verse>
			<verse number="3">Ke kaloku, akubon' ukuba uPawulos utheze inyanda yeentsasa, wayibeka phezu komlilo, kwaphuma inyoka ebushushwini obo, yanamathela esandleni sakhe.</verse>
			<verse number="4">Athe ke amabharbhari, akulibona irhamncwa lijinga esandleni sakhe, athi omnye komnye, Kanene lo mntu ungumbulali, nakuba esindile elwandle, impindezelo ayimvumeli ukuba adle ubomi.</verse>
			<verse number="5">Lalivuthululela emlilweni irhamncwa, akeva kwenzakala.</verse>
			<verse number="6">Ke bona babelinde ukuba uza kudumba, mhlawumbi athi qwaka, afe. Bakulinda ke umzuzwana, bakubona ukuba akahliwa nto, bajika bathi unguthixo.</verse>
			<verse number="7">Ke kaloku, kuloo mmandla bekukho imihlaba yomntu omkhulu wesiqithi, ogama linguPubliyo; owasamkela ngobubele, wasenza undwendwe lwakhe iintsuku zantathu.</verse>
			<verse number="8">Ke kaloku kwathi, uyise kaPubliyo wayelele phantsi ebanjwe yicesina nokuphalaza igazi; awathi uPawulos wangena kuye, wathandaza, wabeka izandla phezu kwakhe, wamphilisa.</verse>
			<verse number="9">Kwakuba kusenzeka oko, beza nabanye ababenezifo esiqithini apho, baphiliswa;</verse>
			<verse number="10">bathi bona basenzela iimbeko ezininzi; sanduluka, basithwalisa ngezinto esizisweleyo.</verse>
			<verse number="11">Ke kaloku, emva kweenyanga ezintathu, sanduluka ngomkhombe wakwa-Alesandire, obudlulise ubusika esiqithini, ogama linguCastor noPoluks.</verse>
			<verse number="12">Sathi sakufika eSirakusi, sahlala khona iintsuku zantathu.</verse>
			<verse number="13">Sisuka khona sajikeleza, safika eRegiyo; kwakuba ntsuku mnye, kwavuthuza umoya wasezantsi, safika ngengomso ePotiyoli;</verse>
			<verse number="14">Safumana abazalwana apho, basibongoza ukuba sihlale nabo iintsuku zibe sixhenxe; seza ngokunjalo eRoma.</verse>
			<verse number="15">Bathe, bakukuva oko abazalwana, beza kusikhawulela, bada beza kufika kwintlanganiso ka-Apiyo naseTavene-Ntathu; awathi uPawulos, akubabona, wambulela uThixo, womelela.</verse>
			<verse number="16">Ke kaloku, sakufika eRoma, umthetheli-khulu wabanikela ababanjwa kumthetheli-mkhosi, kodwa uPawulos wavunyelwa ukuba ahlale yedwa, nesoldati elimgcinayo.</verse>
			<verse number="17">Ke kaloku kwathi, emva kweentsuku ezintathu, uPawulos wababizela ndawonye abaziintloko bamaYuda, ababebuthelene, wathi kubo, Madoda, bazalwana, nakuba ndingenzanga nto ichasene nabantu, namasiko awobawo, noko ndesuka ndaba ngumbanjwa eYerusalem, ndanikelwa ezandleni zamaRoma.</verse>
			<verse number="18">Athe wona akundincina, afuna ukundikhulula, ngenxa yokuba kungekho tyala lakufa kum.</verse>
			<verse number="19">Athe ke amaYuda akuphika, ndanyanzeleka ukuba ndibhenele kuKesare; kungengakuba ndibe ndibe ndilumangalela ngako uhlanga lwakowethu.</verse>
			<verse number="20">Ndinibongoze ke ngenxa yeso sizathu ukuba nize, ndinibone, ndithethe nani, kuba ngenxa yethemba lakwaSirayeli ndikhonkxiwe ngalo mxokelelwane.</verse>
			<verse number="21">Bathe ke bona kuye, Thina asizuzanga zincwadi zithetha ngawe, zivele kwelakwaYuda; kananjalo akufikanga bani wakubazalwana, owabika, wathetha nto ikhohlakeleyo ngawe.</verse>
			<verse number="22">Sithanda ukuva ngawe, ukuba ucinga ntoni na; kuba ngalo eli hlelo siyazi ukuba lichasiwe ezindaweni zonke.</verse>
			<verse number="23">Ke kaloku, bakummisela imini, kweza kuye into eninzi endlwini abehlala kuyo, wabatyhilela; awabacaciselayo, ebungqinela ubukumkani bukaThixo, ebebeyisela kokungoYesu, ethabatha emthethweni kaMoses kwanakubaprofeti, ethabathela kusasa kwada kwahlwa.</verse>
			<verse number="24">Inxenye ke yakholwa zizo zinto, yaza inxenye ingakholwa.</verse>
			<verse number="25">Bakuba bengavumelananga bodwa, bemka, akuba uPawulos ethethe ilizwi lalinye, wathi, uMoya oyiNgcwele wathetha kakuhle ngoIsaya umprofeti, koobawo bethu,</verse>
			<verse number="26">esithi, Hamba uye kwaba bantu, uthi, Ukuva oku niya kuva, ningaqondi; nokubona niya kubona, ningaqiqi;</verse>
			<verse number="27">Kuba intliziyo yaba bantu ithe fithi kukutyeba, Beva ngeendlebe ezithe nkqi, Bayawacima namehlo abo; hleze babone ngamehlo, beve ngeendlebe, baqonde ngentliziyo, bajike, ndibaphilise.</verse>
			<verse number="28">Makwazeke ngoko kuni, ukuba usindiso lukaThixo luthunyelwe kuzo iintlanga; ziya kuluva zona.</verse>
			<verse number="29">Akuba ezithethile ezi zinto, emka amaYuda, eneempikiswano ezinkulu phakathi kwawo.</verse>
			<verse number="30">uPawulos wahlala iminyaka emibini iphela kweyakhe indlu ayiqeshileyo, wabamkela bonke ababesiza kuye,</verse>
			<verse number="31">ebuvakalisa ubukumkani bukaThixo, efundisa iindawo ezingeNkosi uYesu Kristu ngako konke ukungafihlisi, engalelwa bani.</verse>
		</chapter>
	</book>
	<book number="45">
		<chapter number="1">
			<verse number="1">uPawulos, umkhonzi kaYesu Kristu, owabizwayo ukuba abe ngumpostile, owahlulelwa iindaba ezilungileyo zikaThixo,</verse>
			<verse number="2">(awathi ngedinga ngenxa engaphambili ngabo abaprofeti bakhe ezibhalweni ezingcwele),</verse>
			<verse number="3">ethetha ngoNyana wakhe, uYesu Krestu iNkosi yethu, owazalwa engowembewu kaDavide ngokwenyama;</verse>
			<verse number="4">wamiswa ukuba unguNyana kaThixo, enamandla, ngokomoya wobungcwele, ngokuvuka kwabafileyo;</verse>
			<verse number="5">Esathi ngaye samkela ubabalo nobupostile, ukuze ngenxa yegama lakhe kubekho ukulululamela ukholo phakathi kwazo zonke iintlanga;</verse>
			<verse number="6">eniphakathi kwabo nani, ababiziweyo bakaYesu Kristu;</verse>
			<verse number="7">ubhalela bonke abaseRoma, abaziintanda zikaThixo, abangcwele ababiziweyo, esithi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="8">Kuqala ke, ndiyabulela kuThixo wam ngoYesu Kristu ngenxa yenu nonke, kuba ukholo lwenu luxelwa ehlabathini liphela.</verse>
			<verse number="9">Kaloku ulingqina lam uThixo, endimkhonzayo ngomoya wam kwiindaba ezilungileyo zoNyana wakhe, okokuba andiyeki ukunikhankanya;</verse>
			<verse number="10">ndihlala ndikhunga, ukuba ndingade ngoku ndibe nempumelelo, ndize kuni nangakuphi, ngako ukuthanda kukaThixo.</verse>
			<verse number="11">Kuba ndilangazelela ukunibona, ukuze ndinabele sibabalo sithile sisesomoya, ukuze nizimaseke;</verse>
			<verse number="12">oko ke kukuze ndivuseleleke nam phakathi kwenu, ngalo ukholo olukuthi sobabini, ngolwenu kwanangolwam.</verse>
			<verse number="13">Ke andithandi ukuba ningazi, bazalwana, ukuba kufuthi ndizimisela entliziyweni yam ukuza kuni (ndathintelwa kwada kwanamhla), ukuze ndibe nasiqhamo sithile naphakathi kwenu, kwanjengaphakathi kwezinye iintlanga.</verse>
			<verse number="14">KumaGrike kwanakumabharbhari, ndimelwe kukushumayela, kwakwizilumko kwanakwabaswele ukuqonda.</verse>
			<verse number="15">Ngoko ke ndingxamele ukuzishumayela iindaba ezimnandi nakuni baseRoma.</verse>
			<verse number="16">Kaloku andinazintloni ngazo iindaba ezimnandi zikaKrestu, kuba zingamandla kaThixo okusindisa bonke abakholwayo, kumYuda kuqala, kwanakumGrike.</verse>
			<verse number="17">Kuba ngazo kutyhilwa ubulungisa bukaThixo, buphuma elukholweni buse elukholweni, njengokuba kubhaliwe kwathiwa, Olilungisa ke uya kudla ubomi ngokokholo.</verse>
			<verse number="18">Kuba ityhilekile ingqumbo kaThixo ivela emazulwini, ichase konke ukungahloneli Thixo, nentswela-bulungisa yabantu, abayithintelayo inyaniso ngokuswela ukulungisa.</verse>
			<verse number="19">Ngokuba oko kwazekayo ngoThixo kuyabonakala ngaphakathi kwabo; ngokuba uThixo wabonakalalisa kubo.</verse>
			<verse number="20">Kuba kwasekudalweni kwehlabathi, iindawo zakhe ezibe zingenakubonwa zibonwa kakuhle, ziqondeke, ngezinto ezenziweyo, kwa-amandla akhe angunaphakade, nobuThixo bakhe, ukuze bangabi nakuziphendulela;</verse>
			<verse number="21">Ngenxa enokuba bathe, bemazi uThixo, abamzukisa ngokoThixo, ababulela kuye; basuka bazizinto ezingento ezicamangweni zabo, yaza intliziyo yabo engenakuqonda yenziwa yamnyama;</verse>
			<verse number="22">bathi besiba bazizilumko, besuka baba ziziyatha;</verse>
			<verse number="23">baza ubuqaqawuli bukaThixo ongenakonakala babananisela intsobi yomfanekiselo womntu onokonakala, noweentaka, nowezinto ezizitho zine, nowezinambuzane.</verse>
			<verse number="24">Kungoko athe, besezinkanukweni zeentliziyo zabo, uThixo wabanikela nokubanikela ekungcoleni, ukuba bahlazisane ngemizimba yabo;</verse>
			<verse number="25">bona bananisele ubuxoki inyaniso kaThixo, basihlonela basikhonza isidalwa, begqitha kuMdali, ongowokubongwa kuse kuwo amaphakade. Amen.</verse>
			<verse number="26">Ngenxa yoko, uThixo wabanikela ekuthabathekeni okulihlazo; kuba namankazana abo umsebenzi wasemvelweni awananisela okunxamnye nemvelo;</verse>
			<verse number="27">Kwaza kwangokunjalo ke namadoda, ewushiya umsebenzi wenkazana wasemvelweni, avutha ngokukhanukana kwawo; amadoda esenza okuziintloni kumadoda, ezamkelela umbuyekezo wokulahleka kwawo, abemelwe ke nguwo.</verse>
			<verse number="28">Njengokuba ke bekumangele ukuhlala bemazi kakuhle uThixo, uThixo wabanikela engqiqweni engacikidekileyo, ukuba benze izinto ezingafanelekileyo;</verse>
			<verse number="29">bezele yiyo yonke intswela-bulungisa, okungendawo, ukubawa, ulunya; kuzele ngumona, ukubulala, iimpikiswano, inkohliso, ubutshijolo; abahlebezi,</verse>
			<verse number="30">abahlebi, abathiyekileyo kuThixo, abasileyo, abanekratshi, abaqhankqalazi, abacebi bezinto ezimbi, abangeva bazali;</verse>
			<verse number="31">bangenakuqonda, bagqithise iminqophiso, bangenamhawu, abangenatarhu, abangenanceba;</verse>
			<verse number="32">bona bathi, besazi kakuhle isimiselo sikaThixo, sokuba abo bazenzayo izinto ezinjalo bafanelwe kukufa, banganeli kukuzenza, basuka bathakazelele nabo bazenzayo.</verse>
		</chapter>
		<chapter number="2">
			<verse number="1">Kungoko ndithi, Akunakuziphendulela, mntundini ugwebayo, nokuba ungubani; kuba ngokugweba omnye, uzigweba kwawena; kuba wena ugwebayo wenza kwaezo zinto.</verse>
			<verse number="2">Siyazi ke ukuba isigwebo sikaThixo siwa ngokwenyaniso phezu kwabo bazenzayo izinto ezinjalo.</verse>
			<verse number="3">Ucinga na ke, mntundini ugweba abo bazenzayo izinto ezinjalo, ube usenza kwazona nawe, ukuthi, uya kusisaba na wena isigwebo sikaThixo?</verse>
			<verse number="4">Okanye uyabudela na ubutyebi bobubele bakhe, nonyamezelo, nokuzeka kade umsindo; ungazi ukuba ububele bukaThixo bukusa enguqukweni?</verse>
			<verse number="5">Ke uthi, ngokuba lukhuni kwakho, nentliziyo yakho engenakuguquka, uziqwebele ingqumbo, ngemini yengqumbo nokutyhilwa komgwebo onobulungisa kaThixo;</verse>
			<verse number="6">eya kubuyekeza elowo ngokwemisebenzi yakhe;</verse>
			<verse number="7">Abo bathi ngomonde ekwenzeni okulungileyo bafune uzuko nembeko nokungonakali ubomi obungunaphakade;</verse>
			<verse number="8">Ke bona abaneenkani, bengayilulameli inyaniso, balulamela intswela-bulungisa, nengqumbo, nengqumbo;</verse>
			<verse number="9">imbandezelo noxinaniso emphefumlweni wabantu bonke abasebenza okubi, kowomYuda ukuqala, kwanakowomGrike;</verse>
			<verse number="10">kubekho uzuko ke, nembeko, noxolo, kubantu bonke abasebenza okulungileyo, kumYuda ukuqala, kwanakumGrike.</verse>
			<verse number="11">Kuba kuThixo akukho kukhetha buso.</verse>
			<verse number="12">Kuba bonke abonileyo bengenamthetho, baya kutshabalala ngokunjalo bengenamthetho; nabo bonke abonileyo benomthetho, baya kugwetywa ngomthetho;</verse>
			<verse number="13">Ngokuba angabevayo umthetho asingabo abangamalungisa phambi koThixo; kodwa abenzi bomthetho abaya kugwetyelwa.</verse>
			<verse number="14">Kuba xa abeentlanga abangenamthetho, besenza ngemvelo izinto ezisemthethweni, abo bengenawo umthetho, bangumthetho kubo ngokwabo:</verse>
			<verse number="15">abawubonakalalisa umsebenzi womthetho obhalwe ezintliziyweni zabo, singqinela isazela sabo, singqinelane nesazela sabo, neecamango zabo ziyamangalelana, nokuba ziyabagweba;</verse>
			<verse number="16">Kuya kuba njalo mhlenikweni uThixo aya kuzigweba izinto ezifihlakeleyo zabantu ngoYesu Kristu, ngokweendaba zam ezilungileyo.</verse>
			<verse number="17">Uyabona, wena unegama lokuba ungumYuda, wayame ngomthetho, uqhayisa ngoThixo;</verse>
			<verse number="18">uyakwazi ukuthanda kwakhe; uzicikida izinto eziyiyo, uwutyelwe umthetho;</verse>
			<verse number="19">kwaye ukholose nje, ukuba wena ungumkhokeli weemfama, ukhanyiselo lwabasebumnyameni;</verse>
			<verse number="20">umluleki wabaswele ukuqonda, umfundisi weentsana, onesimilo sokwazi nesenyaniso emthethweni.</verse>
			<verse number="21">Ndithi, wena ke umfundisayo omnye, akuzifundisi? wena ushumayela ukuba makubekho, uyeba na?</verse>
			<verse number="22">Wena ke, uthi mawungakrexezi, uyakrexeza na? Wena ukruqukileyo zizithixo, uhlambela na?</verse>
			<verse number="23">Wena ke uqhayisa ngomthetho, uyamhlazisa uThixo ngokugqitha umthetho?</verse>
			<verse number="24">Kaloku igama likaThixo linyeliswa ngenxa yenu phakathi kweentlanga, njengoko kubhaliweyo.</verse>
			<verse number="25">Ulwaluko luyanceda okunene, ukuba uyawenza umthetho; kodwa ukuba ungumgqithi womthetho, ulwaluko lwakho lusuke lwaba kukungaluki.</verse>
			<verse number="26">Ngoko ke, ukuba ongalukileyo uthi azigcine izimiselo zomthetho, akuyi kuthi na ukungaluki kwakhe kubalelwe ekuthini kukwaluka?</verse>
			<verse number="27">Kuthi ukungaluki, oko kwasemvelweni, ngokuwuzalisa umthetho, kukugwebe wena ungumgqithi-mthetho, noko unesibhalo nolwaluko?</verse>
			<verse number="28">Kuba umYuda asingulowo unguye ngokwangaphandle; Nolwaluko asilulo olo lwangaphandle enyameni;</verse>
			<verse number="29">umYuda ngulowo wasemfihlekweni; Ulwaluko lolwentliziyo ngomoya, kungengantetho; lowo ukudunyiswa kwakhe kungaphumi bantwini, kuphuma kuThixo.</verse>
		</chapter>
		<chapter number="3">
			<verse number="1">Ugqithisele ngantoni na ngoko umYuda kwabanye? Kunceda ntoni na ukwaluka?</verse>
			<verse number="2">Kukhulu, ngeendlela zonke. Kuba ke, ukuqala, baphathiswa izihlabo zikaThixo.</verse>
			<verse number="3">Kuyini na khona, ukuba abathile abakholwanga? Ngaba ukungakholwa kwabo kuya kuluphuthisa na ukholo lukaThixo?</verse>
			<verse number="4">Nakanye! uThixo yena makabe nenyaniso, bonke abantu ke babe ngamaxoki; njengokuba kubhaliwe kwathiwa, Ukuze ube nokugwetyelwa emazwini akho, Weyise ekugwetyweni.</verse>
			<verse number="5">Ke ukuba ukuswela-kulungisa kwethu kuqondakalisa ubulungisa bukaThixo, sothini na? Ulilungisa nguThixo na, ophindezelayo? (Ndithetha njengendoda)</verse>
			<verse number="6">Nakanye! Oko ubengathini na uThixo ukuligweba ihlabathi?</verse>
			<verse number="7">Ukuba inyaniso kaThixo iphuphumele ekuthini azukiswe ngobuxoki bam; yini na ukuba ndisagwetywe njengomoni?</verse>
			<verse number="8">Yini na ukuba singabi sesisithi (ngoko ke sinyeliswayo, ngoko ke abathile bathi, sithi thina), Masenze okubi, ukuze kuvele okulungileyo? abakugwetywa kuyeleleyo.</verse>
			<verse number="9">Kuthiweni na ngoko? Ngaba thina sibhetele kunabo? Hayi, nakanye! Kuba besesiwamisele ngenxa engaphambili amaYuda kwanamaGrike, ukuba baphantsi kwesono bonke;</verse>
			<verse number="10">njengokuba kubhaliwe kwathiwa, Akukho lungisa, hayi, nalinye;</verse>
			<verse number="11">Akukho uqondayo; akukho umfunisisayo uThixo.</verse>
			<verse number="12">Bonke baphambukile, abancedi lutho xa bebonke; Akukho wenza okulungileyo, hayi, nokuba abe mnye.</verse>
			<verse number="13">Lingcwaba elivulekileyo umqala wabo; Ngeelwimi zabo bamana ukukhohlisa; Ubuhlungu bephimpi buphantsi komlomo wabo.</verse>
			<verse number="14">Abamlomo uzele ziziqalekiso nobukrakra.</verse>
			<verse number="15">Iinyawo zabo zinamendu okuphalaza igazi;</verse>
			<verse number="16">Lityumtyum neentsizi ezindleleni zabo;</verse>
			<verse number="17">Nendlela yoxolo abayazanga.</verse>
			<verse number="18">Akukho koyika Thixo phambi kwamehlo abo.</verse>
			<verse number="19">Siyazi ke ukuba izinto zonke ozithethayo umthetho, uzithetha kwabaphantsi komthetho; ukuze imilomo yonke ivingcwe, nehlabathi lonke libe netyala kuThixo.</verse>
			<verse number="20">Ngoko ke, ngokwasemisebenzini yomthetho, akuyi kugwetyelwa nyama emehlweni akhe; kuba isono saziwe ngokubakho komthetho.</verse>
			<verse number="21">Ngoku ke kubonakaliswe ubulungisa bukaThixo, kungekho mthetho, bungqinelwa nguwo umthetho nabaprofeti;</verse>
			<verse number="22">ubulungisa ke bukaThixo, obungokukholwa kuYesu Kristu, bube bobabo bonke, buphezu kwabo bonke abakholwayo;</verse>
			<verse number="23">Kuba bonile bonke, basilelela eluzukweni lukaThixo;</verse>
			<verse number="24">begwetyelwe ngesisa lubabalo lwakhe ngako ukukhululwa ngentlawulelo ekuYesu Kristu;</verse>
			<verse number="25">athe uThixo wammisa, ukuba abe sisicamagushelo ngegazi lakhe, ngako ukukholwa, ukuze bubonakalaliswe ubulungisa bakhe ngenxa yokuyekelelwa kwezono ezibe zenziwe ngenxa engaphambili, ekunyamezeleni kukaThixo;</verse>
			<verse number="26">ukuze bubonakalaliswe ubulungisa bakhe ngeli xesha lakalokunje, ukuze abe lilungisa, kwanomgwebeli walowo waselukholweni lukaYesu.</verse>
			<verse number="27">Luphi na ngoko uqhayiso? Ayibandakanywa. Ngawuphi umthetho? yemisebenzi? Hayi, kungomthetho wokholo.</verse>
			<verse number="28">Ngoko ke sigqiba kwelithi, umntu ugwetyelwa ngokholo, kungekho misebenzi yamthetho.</verse>
			<verse number="29">Ngaba unguThixo wamaJuda kuphela? Akanguye na noweentlanga? Ewe, ngoweentlanga nazo;</verse>
			<verse number="30">ekubeni emnye uThixo, oya kugwebela abolwaluko ngokwaselukholweni, nabangengabolwaluko ngalo ukholo.</verse>
			<verse number="31">Umthetho ngoko siyawuphuthisa na ngalo ukholo? Nakanye! Siyawumisa umthetho.</verse>
		</chapter>
		<chapter number="4">
			<verse number="1">Yintoni na ngoko esiya kuthi, uAbraham, ubawo wethu, ufumene yona ngokwenyama?</verse>
			<verse number="2">Kuba uAbraham, ukuba wayegwetyelwe ngokwasemisebenzini, ange eneqhayiya; kodwa phambi koThixo.</verse>
			<verse number="3">Kuba sithini na isibhalo? uAbraham wakholwa kuThixo, kwaza oko kwabalelwa kuye ebulungiseni.</verse>
			<verse number="4">Ke kaloku, kulowo usebenzayo, umvuzo awubalelwa ngokwaselubabalweni;</verse>
			<verse number="5">Ke kulowo ungasebenziyo, ekholwa kuye lowo umgwebelayo umntu ongahloneli Thixo, ukholo lwakhe lubalelwa ebulungiseni.</verse>
			<verse number="6">Kwanjengokuba noDavide eluchaza ubabalo lomntu, athe uThixo wabalela ubulungisa ngaphandle kwemisebenzi;</verse>
			<verse number="7">Esithi, Banoyolo ababugwenxa babo buxolelweyo, nabazono zigutyungelweyo;</verse>
			<verse number="8">Inoyolo indoda eya kuthi iNkosi ingakhe ibalele sono kuyo.</verse>
			<verse number="9">Olu luyolo ngoko lunconywayo lulolwabolwaluko bodwa na? Asilulo olwabo bangebolwaluko nabo na? Kuba sithi, kuAbraham ukholo lwabalelwa ebulungiseni.</verse>
			<verse number="10">Kwathiwani na ke ngoko ukubalelwa kuye? Wayekuko nokuba walukile na? Hayi, ndisekungalukini.</verse>
			<verse number="11">Waza wamkela umqondiso wolwaluko, waba litywina lokuqinisa ubulungisa bokholo awayenalo esekungalukini, ukuze abe nguyise wabo bonke abakholwayo besekubeni bengalukanga; ukuze babalelwe kubo ubulungisa;</verse>
			<verse number="12">abe nguyise wabalukileyo, kungengabolwaluko bodwa;</verse>
			<verse number="13">Kuba ukumbeka ngedinga uAbraham, nembewu yakhe, lokuba yindlalifa yalo ihlabathi, bekungengomthetho; bekungobulungisa bokholo.</verse>
			<verse number="14">Kuba abo basemthethweni, ukuba ngabo iindlalifa, ukholo lungaba lwenziwe into engento, nedinga lingaba liphuthisiwe;</verse>
			<verse number="15">Kaloku umthetho usebenza ingqumbo. Ke apho kungekho mthetho, akukho sigqitho.</verse>
			<verse number="16">Ngoko ke ilifa liphuma elukholweni, ukuze libe ngokobabalo; ukuze idinga liqiniseke kuyo yonke imbewu; kungekuphela nje abo basemthethweni, kodwa kwanabo baselukholweni luka-Abraham; ngubani ubawo wethu sonke.</verse>
			<verse number="17">Njengokuba kubhaliwe kwathiwa, Ndikumisile ukuba ube nguyise weentlanga ezininzi;</verse>
			<verse number="18">Owakholwayo ngethemba, kungekho nethemba eli, ukuze abe nguyise weentlanga ezininzi, njengoko kwakutshiwoyo ukuthi, Iya kuba njalo imbewu yakho.</verse>
			<verse number="19">Akazange abe buthathaka elukholweni, akawukhathalelanga umzimba wakhe owawusele ufile, xa wayeneminyaka emalunga nekhulu ubudala, kwanakukufa kwesizalo sikaSara.</verse>
			<verse number="20">Akazange athandabuze idinga likaThixo ngokungakholwa; womelela elukholweni, ezukisa uThixo;</verse>
			<verse number="21">Eqinisekile ukuba oko akuthembisileyo, unako nokukwenza.</verse>
			<verse number="22">Kungoko kwabalelwa nokubalelwa ebulungiseni kuye.</verse>
			<verse number="23">Ke kaloku, ukuba kwabalelwa kuye, akubhalwanga ngenxa yakhe yedwa;</verse>
			<verse number="24">Kodwa nangenxa yethu, baza kubalelwa kuthi, thina bakholwayo kulowo wamvusayo uYesu iNkosi yethu kwabafileyo;</verse>
			<verse number="25">owanikelwa ngenxa yezono zethu, waza wabuya wavuswa ngenxa yokugwetyelwa kwethu.</verse>
		</chapter>
		<chapter number="5">
			<verse number="1">Ngoko, sigwetyelwe nje ngokwaselukholweni, sinoxolo kuThixo ngayo iNkosi yethu uYesu Kristu;</verse>
			<verse number="2">Esaba nako ngaye ukuthi singene ngokholo kolu lubabalo simiyo kulo, siqhayise ngokuthemba uzuko lukaThixo.</verse>
			<verse number="3">Asikukuphela ke oko; sizingca nangeembandezelo ezi, sisazi ukuba imbandezelo isebenza unyamezelo;</verse>
			<verse number="4">unyamezelo ke lusebenza ukucikideka; namava, ithemba;</verse>
			<verse number="5">Ithemba alidanisi; ngokuba uthando lukaThixo luthululelwe ezintliziyweni zethu ngoMoya oyiNgcwele, esamnikwayo.</verse>
			<verse number="6">Kuba uKristu uthe, sakuba sisengama-athalala, wabafela ngexesha elimisiweyo abangahloneli Thixo.</verse>
			<verse number="7">Kuba kungangenkankulu ukuthi ubani afele ilungisa; kuba uthi mhlawumbi ubani abe nobuganga bokumfela olungileyo;</verse>
			<verse number="8">Ke yena uThixo uqondakalisa okwakhe ukusithanda ngokuthi, sakubon' ukuba sisengaboni, uKristu asifele.</verse>
			<verse number="9">Kokukhona sigwetyelwe nje ngegazi lakhe, siya kusindiswa ngaye kuyo ingqumbo.</verse>
			<verse number="10">Kuba xa sithe, besiziintshaba nje, saxolelaniswa noThixo ngako ukufa koNyana wakhe: kokhona, sixolelanisiwe nje, siya kusindiswa ngobomi bakhe.</verse>
			<verse number="11">Asikukuphela ke oko; singabazingca nokuzingca nangaye uThixo, ngayo iNkosi yethu uYesu Kristu, esamkele ngayo kalokunje ucamagushelo.</verse>
			<verse number="12">Ngenxa yoko, njengokuba isono sangena ngamntu mnye ehlabathini, kwangena ke ukufa ngaso isono; kwaza ngokunjalo ukufa kwabatyhutyha abantu bonke, ekubeni bonke bonayo;</verse>
			<verse number="13">Kuba kude kwakho umthetho, kukho isono ehlabathini, sibe ke isono singabalelwa ekubeni ungekho umthetho.</verse>
			<verse number="14">Ke ukufa kwalawula, ukususela kuAdam kwezisa kuMoses, nakwabo bangonanga ngendlela efana nesigqitho sika-Adam, ongumfanekiselo walowo ubeza kubakho.</verse>
			<verse number="15">Kodwa ke sona isipho asibanga njengesiphoso. Kuba, xa abaninzi bafa sisiphoso somnye, kokukhona ubabalo lukaThixo, nesipho esingobabalo olu, esa ngamntu mnye, uYesu Kristu, lwaphuphumela kubo abaninzi aba.</verse>
			<verse number="16">Kaloku isipho sesiphoso asinjengokuba kwaba njalo ngalowo mnye wonayo. Kuba okunene isigwebo seza ngenxa yalowo mnye, sesa ekugwetyweni; ke sona isibabalo seza ngenxa yeziphoso ezininzi, sesa ekugwetyelweni.</verse>
			<verse number="17">Kaloku xa kwathi ngesono samntu mnye ukufa kwalawula ngalowo mnye; kobeka phi na ke abamkela ukuphuphuma kobabalo, noko kuphiwa ubulungisa, baya kulawula ebomini ngaye lo umnye, uYesu Kristu.</verse>
			<verse number="18">Ngoko ke, njengokuba kwathi ngasiphoso sinye kwabakho ukugwetywa kwabo bonke abantu; Ngokunjalo nangesenzo esinye sobulungisa, isipho sesisa kwabafikela bonke abantu, begwebela ubomi.</verse>
			<verse number="19">Kuba njengokuba kwathi, ngokungeva komntu omnye lowo, abaninzi benziwa aboni, ngokunjalo kuya kuthi, nangokuva komnye lo, abaninzi benziwe amalungisa.</verse>
			<verse number="20">Ke kaloku umthetho ungene, ukuze isikreqo sande. Ke apho sandayo isono, lwaphuphuma ngakumbi ubabalo;</verse>
			<verse number="21">ukuze, njengokuba isono saba nokulawula ngokufa, ngokunjalo nobabalo lube nokulawula ngobulungisa, luse ebomini obungunaphakade ngoYesu Kristu, iNkosi yethu.</verse>
		</chapter>
		<chapter number="6">
			<verse number="1">Sithini na ke ngoko? Sihlale esonweni na, ukuze ubabalo lwande?</verse>
			<verse number="2">Nakanye! Thina safayo nje kwisono, singathini na ukuba sahlala kuso?</verse>
			<verse number="3">Anazi na ukuba thina sonke, sabhaptizelwayo kuKristu Yesu, sabhaptizelwa ekufeni kwakhe?</verse>
			<verse number="4">Ngoko ke sangcwatywa naye ngokubhaptizelwa ekufeni, ukuze, njengokuba uKrestu wavuswayo kwabafileyo ngalo uzuko loYise, sithi ngokunjalo nathi sihambe sinobomi obutsha.</verse>
			<verse number="5">Kuba xa similiselwe kuye ngemfano yokufa kwakhe, somiliselwa kuye nangeyokuvuka kwakhe;</verse>
			<verse number="6">sikwazi nje oku, ukuba umntu wethu omdala wabethelelwa emnqamlezweni kunye naye, ukuze umzimba wesono uphuthiswe, size singabi sasikhonza isono;</verse>
			<verse number="7">Kaloku owafayo ugwetyelwe, wakhululwa kuso isono.</verse>
			<verse number="8">Ukuba ke safa kunye noKristu, siyakholwa ukuba sodla ubomi kwandawonye naye;</verse>
			<verse number="9">Siyazi ukuba uKristu, evusiwe nje kwabafileyo, akabi safa; ukufa akusayi kuba nagunya kuye.</verse>
			<verse number="10">Kuba ukufa awakufayo, wafela isono kwaba kanye;</verse>
			<verse number="11">Ngokunjalo nani zibaleleni ekuthini, ningabafileyo okunene kwisono; kodwa ningabadla ubomi kuThixo, nikuKristu Yesu, iNkosi yethu.</verse>
			<verse number="12">Ngoko ke isono masingalawuli emzimbeni wenu onokufa, ukuze nisilulamele ngokwenza iinkanuko zawo.</verse>
			<verse number="13">Kaloku amalungu enu maningawanikeli kuso isono, ukuba abe ziintonga zentswela-bulungisa;</verse>
			<verse number="14">Kaloku isono asiyi kuniphatha ngabukhosi; kuba aniphantsi komthetho, niphantsi kobabalo.</verse>
			<verse number="15">Kuthiweni na ngoko? Sone na, kuba singekho phantsi komthetho, siphantsi kobabalo? Makube lee oko.</verse>
			<verse number="16">Anazi na ukuba lowo nizinikela kuye ukuba ngabakhonzi bokumlulamela, ningabakhonzi ngoku kulowo nimlulamelayo; nokuba kungokwesono, kusingise ekufeni, nokuba kungokululama, kusingise ebulungiseni?</verse>
			<verse number="17">Makabulelwe ke kuThixo, kuba nithe, beningabakhonzi besono, nawululamela ngokwentliziyo umfuziselo wemfundiso enanikelwayo kuwo;</verse>
			<verse number="18">Nakhululwa ke kuso isono, naba ngabalawulwa bobulungisa.</verse>
			<verse number="19">Ndithetha ngokwabantu, ngenxa yobulwelwe benyama yenu; kuba njengoko nawanikelayo amalungu enu ukuba abe ngabakhonzi bako ukungcola nokuchasa umthetho, ukuba nichase umthetho; ngokunjalo ke ngoku, wanikeleni amalungu enu ukuba abe ngabakhonzi kubo ubulungisa, ukuba ningcwaliseke.</verse>
			<verse number="20">Kuba, oko nibe ningabakhonzi besono, beningabakhululekileyo kubo ubulungisa.</verse>
			<verse number="21">Naye ninasiqhamo sini na ke ngelo xesha, ngezi zinto nineentloni ngazo ngoku? Kuba isiphelo sezo zinto kukufa.</verse>
			<verse number="22">Ngoku ke, nikhululwe nje esonweni, naba ngabakaThixo, ninaso isiqhamo senu esisabungcwele, isiphelo ke eso bubomi obungunaphakade.</verse>
			<verse number="23">Kaloku umvuzo wesono kukufa; ke sona isipho sikaThixo bubomi obungunaphakade, kuKristu Yesu iNkosi yethu.</verse>
		</chapter>
		<chapter number="7">
			<verse number="1">Anazi na, bazalwana (kuba ndithetha kwabawaziyo umthetho), ukuba umthetho umphatha ngobukhosi umntu ngexesha lonke adla ubomi ngalo?</verse>
			<verse number="2">Kuba umfazi owendileyo, ubotshiwe ngumthetho endodeni yakhe, lo gama idla ubomi; ke ukuba ithe yafa indoda, ukhululekile kuwo umthetho wendoda.</verse>
			<verse number="3">Ngoko ke, ukuba uthe waba kuyimbi indoda, yakubon' ukuba indoda yakhe isadla ubomi, kothiwa ngumkrexezikazi, ukuba angabi mkrexezikazi, ethe waba kuyimbi indoda.</verse>
			<verse number="4">Ngoko ke, bazalwana bam, nani n'abulawa nafa kuwo umthetho ngawo umzimba kaKristu; ukuze nibe kuwumbi, kulowo ke uvukileyo kwabafileyo, ukuze sixakathe isiqhamo kuThixo thina.</verse>
			<verse number="5">Kuba oko besikwinyama, ukuthabatheka zizono, okube kuxhokonxwa ngawo umthetho, kwakusebenza emalungwini ethu ekuxakatha isiqhamo esisa ekufeni.</verse>
			<verse number="6">Ke ngoku sikhululwe thina kuwo umthetho, safayo nje kwesasibanjwe kuko, ukuze sikhonze sinobutsha bomoya, singakhonzi sinobudala bomthetho obhaliweyo.</verse>
			<verse number="7">Sithini na ke ngoko? Umthetho usisono na? Makube lee oko. Ke ngendingasazanga isono, bekungekabikho emthethweni; kuba nenkanuko ngendingayazanga, ukuba umthetho ubungatshongo ukuthi, Uze ungakhanuki.</verse>
			<verse number="8">Isono ke sizuze ithuba ngawo umthetho, sasebenza ngaphakathi kwam yonke inkanuko; kuba, kungekho mthetho, isono sifile.</verse>
			<verse number="9">Mna ke bendifudula ndiphilile, ungekho umthetho; uthe ke wakufika umthetho, sabuya saphila isono, ndafa ke mna;</verse>
			<verse number="10">waza umthetho obumiselwe ukusa ebomini, ndawufumana usingisa ekufeni.</verse>
			<verse number="11">Kuba isono, sizuze ithuba ngawo umthetho, sandilukuhla, saza ngawo sandibulala.</verse>
			<verse number="12">Ngoko ke umyalelo okunene ungcwele; nomthetho ungcwele, unobulungisa, ulungile.</verse>
			<verse number="13">Oko ke kulungileyo kwaba kukufa na ke kum? Makube lee oko. Isono ke, ukuze sibonakale sisisono, sisebenza ukufa kum ngako oko kulungileyo; ukuze isono ngawo umthetho sibe sisono ngokuncamisileyo.</verse>
			<verse number="14">Siyazi ke ukuba umthetho ungowomoya; ke mna ndingowenyama; kuthengiswe ngam, ndaba phantsi kwesono.</verse>
			<verse number="15">Kuba oko ndikwenzayo andikwazi mna; kuba endikuthandayo, oko andikwenzi; kodwa endikuthiyayo, oko ndiyakwenza.</verse>
			<verse number="16">Ukuba ke endingakuthandiyo ndenza khona oko, ndivumelana nomthetho ukuba mhle.</verse>
			<verse number="17">Ngoko ke ayisendim osebenza oko, seyisisono esi simiyo ngaphakathi kwam.</verse>
			<verse number="18">Kuba ndiyazi ukuba ngaphakathi kwam, oko kukuthi enyameni yam, akumi okulungileyo; kuba ukuthanda kukho ukubakho oku kum; ke kona ukwenza okulungileyo andikufumani.</verse>
			<verse number="19">Kuba okulungileyo endikuthandayo, andikwenzi; khona okubi, endingakuthandiyo, oko ndiyakwenza.</verse>
			<verse number="20">Ukuba ke endingakuthandiyo ukwenza oko, ayisendim okwenzayo oko, seyisisono esi simiyo ngaphakathi kwam.</verse>
			<verse number="21">Ndifumana ngoko lo mthetho kum, wokuba kuthi, ndifuna ukwenza okulungileyo, kusuke kubekho okubi kum.</verse>
			<verse number="22">Kuba ndikholene nomthetho kaThixo ngokomntu ongaphakathi;</verse>
			<verse number="23">Kodwa ndibona mthetho wumbi, emalungwini am, usilwa nomthetho wengqiqo yam, undithimbela emthethweni wesono, lowo usemalungwini am.</verse>
			<verse number="24">Athi ke mna, mntu uludwayi! Ngubani na oya kundihlangula kulo mzimba woku kufa?</verse>
			<verse number="25">Ndiyambulela uThixo ngoYesu Krestu iNkosi yethu. Ngoko ke mna ngokwam ngayo ingqiqo okunene ndikhonza umthetho kaThixo; kodwa ngayo inyama umthetho wesono.</verse>
		</chapter>
		<chapter number="8">
			<verse number="1">Ngoko ke, ngoku akukho kugwetywa kwabakuKristu Yesu; abangahambiyo ngokwenyama, abahamba ngokoMoya.</verse>
			<verse number="2">Kaloku ngokumanywa kwam noKrestu Yesu, uMoya umniki-bomi undikhulule ekulawulweni sisono nakukufa.</verse>
			<verse number="3">Kuba oko wawungenako umthetho, ngenxa yokuba uswele amandla ngayo inyama, uThixo wamthuma owakhe uNyana, ekwimeko yenyama enesono, ngenxa yesono, wasigweba isono esenyameni;</verse>
			<verse number="4">ukuze ubulungisa bomthetho buzaliseke kuthi, thina singahambiyo ngokwenyama, sihamba ngokoMoya.</verse>
			<verse number="5">Abo bangokwenyama banyamekela izinto zasenyameni; abo ke bangokoMoya banyamekela izinto zoMoya.</verse>
			<verse number="6">Kaloku ukunyameka kwenyama ikukufa; ke ukunyamekela ezoMoya bubomi noxolo.</verse>
			<verse number="7">Kaloku ukunyameka kwenyama kububutshaba kuThixo, kuba umthetho kaThixo kungawululameli, kuba kungenako nokuba nako ukwenjenjalo.</verse>
			<verse number="8">Abo ke bakwinyama, abanakumkholisa uThixo.</verse>
			<verse number="9">Ke nina aningabo abaphila ngokwesimo esonakeleyo, ningabo bakhokelwa nguMoya, ukuba kambe uMoya kaThixo uhleli kuni. Ukuba ke umntu akanaye uMoya kaKristu, akangowakhe lowo.</verse>
			<verse number="10">Ukuba ke uKristu ungaphakathi kwenu, umzimba okunene ufile ngenxa yesono; kodwa uMoya ububomi ngenxa yobulungisa.</verse>
			<verse number="11">Ukuba ke uMoya walowo wamvusayo uYesu kwabafileyo, umi ngaphakathi kwenu, yena owamvusayo uKristu kwabafileyo uya kuyenza iphile nemizimba yenu enokufa, ngaye uMoya wakhe omiyo ngaphakathi kwenu.</verse>
			<verse number="12">Ngoko ke, bazalwana, singabanetyala; kodwa kungekuyo inyama ukuze siphile ngokwenyama.</verse>
			<verse number="13">Kuba xa niphila ngokwenyama, niza kufa; ke ukuba niyazibulala ngoMoya, zife iintlondi zomzimba, nophila.</verse>
			<verse number="14">Kaloku abo bakhokelwa nguMoya kaThixo, bangoonyana bakaThixo.</verse>
			<verse number="15">Kuba anamkelanga moya wabukhoboka, ukuba nibuye noyike; namkele uMoya wokwenziwa oonyana, esidanduluka ngaye sithi, Abha, Bawo.</verse>
			<verse number="16">uMoya ngokwakhe ungqinelana nomoya wethu, ukuba singabantwana bakaThixo.</verse>
			<verse number="17">Ukuba ke singabantwana, sikwaziindlalifa; iindlalifa zikaThixo, iindlalifa ke kunye noKristu; ukuba okunene siva ubunzima kunye naye, ukuze sizukiswe nokuzukiswa kunye naye.</verse>
			<verse number="18">Ndigqiba kwelithi, iintlungu zeli xesha lakalokunje azinakulinganiswa nobuqaqawuli obu buza kutyhilwa kuthi.</verse>
			<verse number="19">Kuba ukulangazelela kwendalo kulinde ukutyhileka koonyana bakaThixo.</verse>
			<verse number="20">Kuba indalo yathotyelwa kwimeko ephuthileyo, kungengakuthanda kwayo, kodwa kungokuthanda kwalowo wayithobayo, enethemba;</verse>
			<verse number="21">Ngenxa yokuba nayo indalo ngokwayo iya kukhululwa ebukhobokeni bokonakala, isingiswe enkululekweni yozuko lwabantwana bakaThixo.</verse>
			<verse number="22">Kuba siyazi ukuba kude kube ngokunje yonke indalo iyancwina inenimba.</verse>
			<verse number="23">Asiyiyo ke yodwa; sisuka nathi, banayo intlahlela yoMoya, thina aba ke ngokwethu, sincwine ngaphakathi kwethu, silinde ukwenziwa oonyana; inkululeko yomzimba wethu ke leyo.</verse>
			<verse number="24">Kaloku sasindiselwa ethembeni; ke ithemba elise libonwa asithemba; kuba oko akubonayo umntu, angaba usakuthembeleni na?</verse>
			<verse number="25">Kodwa ke into esingayiboniyo, esithembe ukuyifumana, siyilindela ngomonde.</verse>
			<verse number="26">Ngokukwanjalo ke noMoya uncedisana nokuswela kwethu amandla, kuba esingakuthandazelayo ngokoko simelwe kukuthandaza ngako, asikwazi; uthi ke uMoya ngokwakhe asithethelele ngezincwino ezingathethekiyo.</verse>
			<verse number="27">Ke oziphengululayo iintliziyo uyakwazi into okuyiyo ukunyameka koMoya; ngokuba ubathethelela abangcwele ngokukaThixo.</verse>
			<verse number="28">Siyazi ke ukuba zonke izinto zisebenziselana okulungileyo kwabo bamthandayo uThixo, kwababiziweyo ngokwengqibo yakhe.</verse>
			<verse number="29">Ngokuba abo wabaziyo ngenxa engaphambili, wabamisela ngenxa engaphambili ukuba bafane nomfanekiselo woNyana wakhe, ukuze abe ngowamazibulo kubazalwana abaninzi.</verse>
			<verse number="30">Abo ke wabamiselayo kwangaphambili, wababiza kananjalo; abo ke wababizayo, wabuya wabagwebela bona; abo ke wabagwebelayo, wabuya wabazukisa kananjalo.</verse>
			<verse number="31">Sithini na ke ngoko kwezi zinto? Ukuba uThixo ungakuthi, ngubani na ongasichasayo?</verse>
			<verse number="32">Lowo, gxebe, ungamconganga owakhe uNyana, wesuka wamnikela ngenxa yethu sonke, angathini na ukuba angasibabali ngazo zonke ezo zinto, ndawonye naye?</verse>
			<verse number="33">Ngubani na oya kubamangalela abanyulwa bakaThixo, inguThixo nje obagwebelayo? nguThixo ogwebelayo.</verse>
			<verse number="34">Ngubani na ogwebayo? nguKristu owafayo, wathi ngaphezu koko, wabuya wavuka, ongasekunene kukaThixo, osithethelelayo.</verse>
			<verse number="35">Ngubani na oya kusahlula eluthandweni lukaKristu? Yimbandezelo na, luxinaniso na, yintshutshiso na, yindlala na, bubuze na, yingozi na, likrele na?</verse>
			<verse number="36">Njengoko kubhaliwe kwathiwa, Ngenxa yakho sibulawa imini yonke; yiyo loo nto sesifana neegusha eziya kuxhelwa nje.</verse>
			<verse number="37">Kanti ke, kwezi zinto zonke sisuka soyise sitshatshele ngalowo wasithandayo.</verse>
			<verse number="38">Kuba ndeyisekile kukuba nakufa, nabomi, nazithunywa zezulu, nazilawuli, nanto zikhoyo, nanto zizayo, nanto zizayo;</verse>
			<verse number="39">Nabuphakamo, nabunzulu, nasinye isidalwa, asiyi kuba nako ukusahlula thina eluthandweni lukaThixo, olukuye uKristu Yesu, iNkosi yethu.</verse>
		</chapter>
		<chapter number="9">
			<verse number="1">Ndithetha inyaniso ndikuKristu, andixoki, sanesazela sam sindingqinela nakuMoya oyiNgcwele;</verse>
			<verse number="2">ngokuba ndineentlungu kakhulu, nentuthumbo enkulu engapheliyo, entliziyweni yam.</verse>
			<verse number="3">Kuba bendingade ndinqwenele ukusingelwa phantsi mna ngokwam, ndaphuma kuKristu ngenxa yabazalwana bam, abayimizalwane yam ngokwenyama;</verse>
			<verse number="4">Ngoobani bona oonyana bakaSirayeli; ekukokwabo ukwenziwa oonyana, nokuzukiswa, nokuphiwa iminqophiso, nokuwiswa komthetho, nenkonzo kaThixo, namadinga;</verse>
			<verse number="5">abangababo ooyise; awaphuma kubo uKristu ngokwenyama, uThixo ongophezu konke, engowokubongwa kude kube ngunaphakade. Amen.</verse>
			<verse number="6">Ke, xa nditshoyo, andithethi nto nje, ngokungathi ilizwi likaThixo liphalele. Kuba asingabo bonke abaphuma kuSirayeli abangamaSirayeli;</verse>
			<verse number="7">kananjalo abathe, ngakuba beyimbewu ka-Abraham, baba ngabantwana bonke; kusuke kwathiwa, Imbewu yakho iya kubizwa ngoIsake;</verse>
			<verse number="8">Oko kukuthi, asingabantwana benyama abangabantwana bakaThixo; ngabantwana bedinga ababalelwa ekuthini bayimbewu.</verse>
			<verse number="9">Kuba lilo eli ilizwi ledinga, Ngeli xesha nyakenye ndiya kuza, waye uSara eya kuba nonyana.</verse>
			<verse number="10">Asiyiyo le yodwa; kwathi nakuRebheka, akubon' ukuba ukhawule ngamnye, ngoIsake ubawo wethu.</verse>
			<verse number="11">(Kuba abantwana bengekazalwa, bengenzanga nto ilungileyo, nokuba imbi, ukuze icebo likaThixo elingokonyulo lime, lingabi ngokwasemisebenzini, libe liphuma kulowo ubizayo);</verse>
			<verse number="12">Kwathiwa kuye, Omkhulu uya kukhonza komnci;</verse>
			<verse number="13">njengokuba kubhaliwe kwathiwa, uYakobi ndamthanda, ke uEsawu ndamthiya.</verse>
			<verse number="14">Sithini na ke ngoko? Kukho ukuswela kulungisa kusini na kuye uThixo? Makube lee oko.</verse>
			<verse number="15">Kuba esithi kuMoses, Ndiya kuba nenceba kosukuba ndinenceba kuye, ndibe netarhu kosukuba ndinetarhu kuye.</verse>
			<verse number="16">Ngoko ke asikokothandayo, asikokobalekayo; kokukaThixo onenceba.</verse>
			<verse number="17">Kuba isibhalo sithi kuFaro, Ndakuvelisela yona le nto, yokuba ndiwabonakalalisele kuwe amandla am, nokuthi laziswe igama lam kulo lonke ihlabathi.</verse>
			<verse number="18">Ngoko ke unenceba kwathanda ukumenzela inceba, athi ke athandayo amenze lukhuni.</verse>
			<verse number="19">Uya kuthi kum ngoko, Usasolelani na ke? Kuba ngubani na omelana necebo lakhe?</verse>
			<verse number="20">Ehla ke, mntundini! ungubani na wena, ukuba uphendulane noThixo? Into exonxiweyo ingatsho na kumxonxi wayo ukuthi, Yini na ukuba undenjenje ukundenza?</verse>
			<verse number="21">Akanagunya na umbumbi phezu kodongwe ukuba enze kwangaloo ntlama, esinye isitya sibe sebekeka, nesinye esingabekekanga?</verse>
			<verse number="22">Hi, ke, ukuba uThixo, ethanda ukubonakalalisa ingqumbo yakhe, nokwazisa amandla akhe, wathwala enokuzeka kade okukhulu izitya zengqumbo, zilungiselwe intshabalalo;</verse>
			<verse number="23">ukuze abaze ubutyebi bozuko lwakhe ezityeni zenceba, abezilungisele uzuko ngenxa engaphambili;</verse>
			<verse number="24">ezi wazibizayo, kwathina aba, kungekuwo amaYuda odwa, kukwiintlanga nazo?</verse>
			<verse number="25">Njengokuba esithi nakwekaHoseya, Ndiya kubabiza abangebantu bam ngokuba ngabantu bam; nentanda yakhe, engathandwa.</verse>
			<verse number="26">Kwathi, apho kwabe kusithiwa kubo, Aningobantu bam nina; baya kubizwa khona ngokuthi, bangoonyana bakaThixo ophilileyo.</verse>
			<verse number="27">Kananjalo uIsaya udanduluka ngoSirayeli, esithi, Nangona inani loonyana bakaSirayeli lingangentlabathi yaselwandle, kosinda amasalela odwa.</verse>
			<verse number="28">Kuba elifeza ilizwi, aligqibe ngobulungisa; ngokuba iNkosi iya kwenza ilizwi layo phezu komhlaba, ilifinyeze.</verse>
			<verse number="29">Kwanjengokuba uIsaya ebetshilo ngenxa engaphambili ukuthi, Ukuba iNkosi wemikhosi ibingasishiyelanga mbewu, singe sisuke saba njengeSodom, sisuke safana neGomora.</verse>
			<verse number="30">Sithini na ke ngoko? Sithi, iintlanga ebezingasukeli bulungisa, zabubamba ubulungisa, ubulungisa ke baselukholweni.</verse>
			<verse number="31">Kodwa yena uSirayeli obesukela umthetho wobulungisa, akafikelelanga emthethweni wobulungisa.</verse>
			<verse number="32">Ngani? Ngokuba abakufunanga ngokwaselukholweni, bakufuna ngokwasemisebenzini yomthetho. Kuba babetheka elityeni eli lokubetheka;</verse>
			<verse number="33">njengokuba kubhaliwe kwathiwa, Yabona, ndibeka eZiyon ilitye lokubetheka, Iliwa lesikhubekiso; bonke abakholwayo kuye abayi kudaniswa.</verse>
		</chapter>
		<chapter number="10">
			<verse number="1">Bazalwana, inkolelo yeyam intliziyo, nesikhungo sam kuye uThixo, ngenxa yamaSirayeli, sesokuba asindiswe.</verse>
			<verse number="2">Ndiyabangqinela ukuba banokumzondelela uThixo, koko bengamzondeleli ngokokwazi okukuko.</verse>
			<verse number="3">Kuba bathe, bengabazi ubulungisa bukaThixo, befuna nokumisa obabo ubulungisa, ababululamela ubulungisa bukaThixo.</verse>
			<verse number="4">Kaloku intsingiselo yomthetho nguKrestu, ukuze abe bubulungisa kubo bonke abakholwayo.</verse>
			<verse number="5">Kuba uMoses ubulungisa basemthethweni uthi ukububhala, Umntu ozenzileyo ezi zinto uya kudla ubomi ngazo.</verse>
			<verse number="6">Ke bona obaselukholweni ubulungisa buthetha ngolu hlobo, Musa ukuthi entliziyweni yakho, Ngubani na oya kunyuka aye emazulwini ukuba ahlise uKristu? oko kukuthi, ukumhlisa uKristu phezulu;</verse>
			<verse number="7">nokuthi, Ngubani na oya kuhla aye enzonzobileni? oko kukuthi, ukumnyusa uKristu kwabafileyo.</verse>
			<verse number="8">Ithini na ke le nto? Ilizwi likufuphi kuwe, emlonyeni wakho nasentliziyweni yakho: elo ke lilizwi lokholo, esilivakalisayo.</verse>
			<verse number="9">Ngokuba, xa uthe wamvuma ngomlomo wakho ukuba uyiNkosi uYesu, wakholwa ngentliziyo yakho ukuba uThixo wamvusa kwabafileyo, wosindiswa.</verse>
			<verse number="10">Kuba umntu ukholwa ngentliziyo, ukuze abe nobulungisa; kwaye ngomlomo uvumo lwenziwa losindiso.</verse>
			<verse number="11">Kuba isibhalo sithi, Bonke abakholwayo kuye abayi kudaniswa.</verse>
			<verse number="12">Akukho kwahluka kwamYuda namGrike; kuba ikwayiloo Nkosi eyiNkosi yabo bonke, ibubutyebi kubo bonke abayinqulayo.</verse>
			<verse number="13">Kuba bonke abasukuba belinqula igama leNkosi bosindiswa.</verse>
			<verse number="14">Bothini na ke ukumnqula lowo bangakholwanga kuye? Bothini na ukukholwa kulowo bangevanga ngaye? Bothini na ke ukuva, kungekho mshumayeli?</verse>
			<verse number="15">Bangathini na ke ukushumayela, bengathunywanga? njengokuba kubhaliwe kwathiwa, Hayi, ukuba zintle kwazo iinyawo zabashumayela iindaba ezilungileyo zoxolo, zabashumayela iindaba ezilungileyo zezinto ezilungileyo!</verse>
			<verse number="16">Kodwa abazilulamelanga bonke iindaba ezilungileyo. Kuba uIsaya uthi, Nkosi, ngubani na okholiweyo ludaba lwethu?</verse>
			<verse number="17">Ngoko ke ukholo luphuma eludabeni, udaba ke lukho ngelizwi likaThixo.</verse>
			<verse number="18">Ndithi ke, Abevanga na? Ilizwi labo laphuma laya kulo lonke ihlabathi, Namazwi abo aya eziphelweni zelimiweyo.</verse>
			<verse number="19">Ndithi ke, Kodwa ubengazi na uSirayeli? Kuqala uMoses uthi, Ndiya kunikhweletisa ngabangebantu, ndiniqumbise ngohlanga olunobudenge.</verse>
			<verse number="20">Ke yena uIsaya akanqwanqwi, uthi, Ndifunyenwe ngababengandifuni; ndabonakalaliswa kwababengandifuni.</verse>
			<verse number="21">Kodwa kuSirayeli uthi, Imini yonke izandla zam ndizolulele kubantu abangevayo, abaphikisayo.</verse>
		</chapter>
		<chapter number="11">
			<verse number="1">Ngoko ke ndithi, uThixo ubagibile na abantu bakhe? Makube lee oko. Kuba nam ndingumSirayeli, wembewu ka-Abraham, wesizwe sikaBhenjamin.</verse>
			<verse number="2">uThixo akabagibanga bona abantu bakhe, abebazi ngenxa engaphambili. Aniyazi na into esiyithethayo isibhalo ngoEliya? ukuba awangxengxezeleyo kuThixo ngoSirayeli, esithi,</verse>
			<verse number="3">Nkosi, abaprofeti bakho ababulele, nezibingelelo zakho azichithile; mna ndisele ndedwa; afuna ke umphefumlo wam.</verse>
			<verse number="4">Lithini na ke ilizwi likaThixo kuye? Ndizishiyele amadoda angamawaka asixhenxe, angaguqanga dolo kuBhahali.</verse>
			<verse number="5">Ngokukwanjalo ke ngoko, nakweli xesha lakalokunje, kukho amasalela ngokonyulo lobabalo.</verse>
			<verse number="6">Ukuba ke kungobabalo, akusengamisebenzi; okanye ubabalo alungebi saba lubabalo. Ukuba ke kungokwasemisebenzini, akuselubabalo; okanye umsebenzi awusengumsebenzi.</verse>
			<verse number="7">Kuthiweni na ke ngoko? uSirayeli akakufumananga oko abekufuna; ke abanyuliweyo bakufumana, bathi ke abanye baqaqadekiswa</verse>
			<verse number="8">njengokuba kubhaliwe kwathiwa, uThixo ubanike umoya wobuthongo, amehlo okuba bangaboni, neendlebe zokuba bangeva, kwada kwanamhlanje.</verse>
			<verse number="9">Uthi ke uDavide, Isithebe sabo masibe ngumgibe, nesirhintyelo, nesikhubekiso, nembuyekezo kubo;</verse>
			<verse number="10">Makabe mnyama amehlo abo, ukuba bangaboni; Nomhlana wabo wugobe ngamaxesha onke.</verse>
			<verse number="11">Ndithi ngoko, Bakhubeka ukuze bawe na? Nakanye! Ngesiphoso sabo usindiso lwafika kuzo iintlanga, ukuze zibakhweletise.</verse>
			<verse number="12">Ukuba ke isiphoso sabo saba bubutyebi behlabathi, nokuncipha kwabo kwaba bubutyebi beentlanga; Kobeka phi na ke inzaliseko yazo?</verse>
			<verse number="13">Kuba ndithetha kuni, zintlanga. Ekubeni okunene mna ndingumpostile weentlanga, ndiyaluzukisa ulungiselelo lwam;</verse>
			<verse number="14">ukuba ndingade ndibakhweletise abenyama yam, ndisindise inxenye yabo.</verse>
			<verse number="15">Kuba xa ukulahlwa kwabo kuluxolelaniso lwehlabathi, koba yintoni na ukwamkelwa kwabo? Akububomi obuphuma kwabafileyo, yini na?</verse>
			<verse number="16">Ukuba ke intlahlela ingcwele, ikwanjalo nentlama; ukuba ke ingcambu ingcwele, akwanjalo namasebe.</verse>
			<verse number="17">Ukuba inxenye yamasebe yavuthululwa, wathi ke wena, ungumnquma wasendle, wamiliselwa phakathi kwawo, wabelana nawo ngeengcambu nasekutyebeni komnquma;</verse>
			<verse number="18">Musani ukuwaqhayisela amasebe; ke ukuba uyawaqhayisela, yazi ukuba asinguwe oyithweleyo ingcambu;</verse>
			<verse number="19">Uya kuthi ngoko, Axhuzulwa amasebe, ukuze mna ndimiliselwe.</verse>
			<verse number="20">Ke; aqhuzulwa ngenxa yokungakholwa, ke wena umi ngokwaselukholweni; musa ukukratsha, yoyika;</verse>
			<verse number="21">Kuba, xa uThixo angawaconganga awasemvelweni amasebe, lumka hleze angakucongi nawe lo.</verse>
			<verse number="22">Khawububone ke ububele nobukhali bukaThixo; ubukhali okunene kwabo bawayo; kodwa kuwe, ububele, ukuba uthe wahlala kobo bubele; okanye wogawulwa nawe lo.</verse>
			<verse number="23">Nabo ke, ukuba abathanga bahlale ekungakholweni, bomiliselwa; kuba uThixo unako ukubuya abamilisele.</verse>
			<verse number="24">Kuba wena, xa wagawulwa kumnquma ongowasendle ngokwemvelo, waza wamiliselwa ngokunxamnye nemvelo komhle umnquma: bobeka phi na aba bangamasebe ngokwemvelo, ukumiliselwa kwabo kowabo umnquma?</verse>
			<verse number="25">Kuba andithandi, bazalwana, ukuba ningayazi le mfihlelo, ukuze ningabi ziingqondi ngokwenu; ukuba ukuqaqadeka kuwahlele amaSirayeli ngenxenye, ide ingene inzaliseko yazo iintlanga;</verse>
			<verse number="26">aze ngokunjalo ke wonke uSirayeli asindiswe, njengokuba kubhaliwe kwathiwa, Uya kuvela eZiyon uMhlanguli, Akusonge kumke kwaYakobi ukungahloneli Thixo.</verse>
			<verse number="27">Nguwo lo umnqophiso wam nabo, Xa ndithe ndazisusa izono zabo.</verse>
			<verse number="28">Okunene ngokweendaba ezilungileyo, baziintshaba ngenxa yenu; kodwa ngokonyulo, ngabaziintanda ngenxa yoobawo.</verse>
			<verse number="29">Kuba azinabuyambo izibabalo ezi, nobizo olu lukaThixo.</verse>
			<verse number="30">Kuba, njengokuba nani benifudula ningamvi uThixo, ngoku ke nenzelwe inceba kukungakholwa kwabo;</verse>
			<verse number="31">kwangokunjalo, nabo ababanga namvo ngoku, ukuze ngokwenzelwa kwenu inceba, benzelwe nabo inceba.</verse>
			<verse number="32">Kuba kaloku uThixo ubavalele ndawonye entsweleni-kuva bonke, ukuze abenzele inceba bonke.</verse>
			<verse number="33">Hayi, ubunzulu bobutyebi nobobulumko nobokwazi kukaThixo! Asikuko nokuba ayiphengululeki imigwebo yakhe, azilandeki iindlela zakhe!</verse>
			<verse number="34">Kuba ngubani na oyazileyo ingqiqo yeNkosi? Ngubani na obuye waba ngumcebisi wakhe?</verse>
			<verse number="35">Ngubani na khona owayinikayo ngenxa engaphambili, kwaza kwabuyekezwa kuye?</verse>
			<verse number="36">Ngokuba ziphuma kuyo ke, zikho ngayo, zikholo yona, zonke ezo zinto. Malube kuyo uzuko, kude kube ngunaphakade. Amen.</verse>
		</chapter>
		<chapter number="12">
			<verse number="1">Ndiyanivuselela ngoko, bazalwana, ngeemfefe zikaThixo, ukuba niyinikele imizimba yenu ibe lidini eliphilileyo, elingcwele, elikholekileyo kuThixo: inkonzo yenu ke leyo yasengqondweni.</verse>
			<verse number="2">Musani ke ukuthatha isimilo sabantu beli phakade, kodwa iingqondo zenu maziguquke zihlaziyeke, nize niyivume intando kaThixo, yona ilungileyo, ikholekileyo, igqibeleleyo.</verse>
			<verse number="3">Ngalo ubabalo endababalwa ngalo ndithi kuni nonke: Musani ukuzicingela ngaphezu koko umntu amelwe kukuzicingela ngako; mabacinge ingcinga ephilileyo, njengoko uThixo abele ulowo umlinganiso wokholo.</verse>
			<verse number="4">Kuba, kwanjengokuba sinamalungu amaninzi mzimbeni mnye, abe ke onke amalungu la engenamsebenzi mnye.</verse>
			<verse number="5">Ngokunjalo thina, sibaninzi nje, simzimba mnye ngokumanywa noKrestu, yaye sonke ngabanye singamalungu omnye elomnye.</verse>
			<verse number="6">Masizisebenzise ke iziphiwo ezahlukeneyo esababalwa ngazo nguThixo. Ukuba sinesiphiwo sokuvakalisa ilizwi elivela kuThixo, masilivakalise ngokokholo esinalo;</verse>
			<verse number="7">nokuba sinobulungiseleli, masihlale ebulungiselelini obo; nokuba ngofundisayo, makahlale emfundisweni leyo;</verse>
			<verse number="8">nokuba ngovuselelayo, makahlale ekuvuseleleni oko; owabayo makabe engenakumbi; owongamelayo, makahlale enyamekile; owenza inceba makayenze inceba echwayithile.</verse>
			<verse number="9">Uthando malungabi naluhanahaniso. Kwenyanyeni okungendawo; namathelani kokulungileyo.</verse>
			<verse number="10">Mayela nothando olu lobuzalwana, ndithi, yenzelanani ububele; mayela nembeko leyo, phangelanani;</verse>
			<verse number="11">Musani ukunqena ishishini; ushushu emoyeni; khonzani iNkosi;</verse>
			<verse number="12">Vuyani ninethemba; nyamezelani embandezelweni; nizingisa emthandazweni;</verse>
			<verse number="13">Yiboneleleni iintswelo zamakholwa; ziphatheni ngokubuka iindwendwe.</verse>
			<verse number="14">Basikeleleni abanitshutshisayo; sikelelani, ningaqalekisi.</verse>
			<verse number="15">Vuyani nabavuyayo, nilile nabalilayo.</verse>
			<verse number="16">Cingelanani nto-nye; musani ukucinga izinto eziphakamileyo, tsalelani kwezithobekileyo. Musani ukuba ziingqondi ngokwenu.</verse>
			<verse number="17">Musani ukubuyekeza ububi ngobubi nakubani. Yenzani okulungileyo phambi kwabantu bonke.</verse>
			<verse number="18">Yenzani unako-nako ukuhlalisana ngoxolo nabantu bonke.</verse>
			<verse number="19">Zintanda, musani ukuziphindezelela, yikhweleleni ingqumbo; kuba iziBhalo zithi: “Impindezelo yeyam; kuya kubuyekeza mna, utsho uYehova.</verse>
			<verse number="20">Ngoko ke, ukuba utshaba lwakho lulambile, luphe ludle; ukuba lunxaniwe, luseze; kuba ngokwenjenjalo ke, woba ufumba amalahle omlilo phezu kwentloko yalo.</verse>
			<verse number="21">Musa ukoyiswa bububi; boyise ububi ngokulungileyo.</verse>
		</chapter>
		<chapter number="13">
			<verse number="1">Yonke imiphefumlo mayiwalulamele amagunya awongamileyo. Kuba akukho gunya lingelilo elivela kuThixo; amagunya ke akhoyo amiswe nguThixo.</verse>
			<verse number="2">Ngoko ke, umntu olichasayo igunya umelana nommiselo kaThixo;</verse>
			<verse number="3">Kuba abaphathi aba asingabokoyikwa kwimisebenzi elungileyo, ngabokoyikwa kwemibi, ungawoyiki na ke amandla? yenza okulungileyo, wodunyiswa kwalilo;</verse>
			<verse number="4">kuba lingumlungiseleli kaThixo, wokuba kulungele wena. Ke, ukuba uthe wenza okubi, yoyika; kuba alifumane aliphathe ikrele; kuba lingumlungiseleli kaThixo, umphindezeli ngengqumbo kowenza okubi.</verse>
			<verse number="5">Kungoko ndithi, kufuneka ukulilulamela, ningakwenzi oko ngenxa yengqumbo yodwa, nikwenze nangenxa yesazela.</verse>
			<verse number="6">Kungenxa yoko le nto ninikela irhafu; kuba ngababusi bakaThixo, bezingisa ukusebenza loo nto.</verse>
			<verse number="7">Ngoko ke bonke banikeni okubafaneleyo: lowo kufuneka irhafu kuye, mnike irhafu; isiko kubani; ukoyika kofanelwe kukoyikwa; imbeko kofanelwe yimbeko.</verse>
			<verse number="8">Musani ukuba natyala lanto mntwini, lingelilo elokuthandana; kuba omthandayo omnye uzalise umthetho.</verse>
			<verse number="9">Kuba oku kuthi, Uze ungakrexezi, uze ungabulali, uze ungebi, uze ungangqini ubuxoki, uze ungakhanuki; Ukuba ke kukho wumbi umthetho, uqondwa ngokufutshane kweli lizwi lokuthi, Uze umthande ummelwane wakho ngoko uzithanda ngako.</verse>
			<verse number="10">Uthando alusebenzi bubi kuye ummelwane; ngoko ke uthando luyinzaliseko yomthetho.</verse>
			<verse number="11">Ke oko masikwenze, silazi nje ixesha eli, ukuba lilixa ngoku lokuba sivuke ebuthongweni; kuba ngoku usindiso lukufuphi kuthi, kunokuya saqalayo ukukholwa.</verse>
			<verse number="12">Ubusuku buhambile, ukusa ke kusondele. Masiyilahle ngoko imisebenzi yobumnyama, sixhobe iintonga zokukhanya.</verse>
			<verse number="13">Masihambe sinyanisekile, njengasemini; kungekhona eburheletyweni, nasekunxileni, kungekhona eburheletyweni;</verse>
			<verse number="14">Yambathani ke iNkosi uYesu Kristu;</verse>
		</chapter>
		<chapter number="14">
			<verse number="1">Lowo uswele amandla elukholweni, mamkeleni, kodwa ke kungabi ngokucalula zicamango.</verse>
			<verse number="2">Omnye ukholwa ukuba angazidla izinto zonke; kodwa yena oswele amandla udla imifuno.</verse>
			<verse number="3">Lowo udlayo, makangamenzi into engeyakonto ongadliyo; nalowo ungadliyo, makangamgwebi odlayo; kuba uThixo umamkele.</verse>
			<verse number="4">Ungubani na wena ugweba isicaka somnye? Ukuma kwaso, nokuba kukuwa kwaso, kusenkosini yaso, ewe, uya kuma, kuba uThixo unako ukummisa.</verse>
			<verse number="5">Omnye umntu ubeka umhla othile kunomnye umhla, wumbi ke ubeka imihla yonke. Elowo ke makaqiniseke kweyakhe ingqiqo.</verse>
			<verse number="6">Lowo uwunyamekelayo umhla, uwunyamekelela iNkosi; nalowo ungawunyamekeliyo umhla, engawunyamekeli nje, wenzela iNkosi; lowo udlayo, udlela iNkosi, kuba ebulela kuThixo; nalowo ungadliyo, akadli nje, wenzela iNkosi, ube ebulela kuThixo.</verse>
			<verse number="7">Kuba akukho namnye kuthi uzidlelayo ubomi, akukho namnye uzifelayo.</verse>
			<verse number="8">Kuba nokuba sithi sidle ubomi, sibudlela iNkosi; nokuba sithi sife, sifela iNkosi. Ngoko ke, nokuba sithi sidle ubomi, nokuba sithi sife, singabeNkosi.</verse>
			<verse number="9">Kuba uKristu wafa, wabuya wavuka, wabuya wadla ubomi, ngenxa yoku, ukuze aphathe ubukhosi kwabafileyo, kwanakwabaphilileyo.</verse>
			<verse number="10">Ke wena, yini na ukuba umgwebe umzalwana wakho? Yini na ukuba umenze into engeyakonto umzalwana wakho? kuba siya kuma sonke phambi kwesihlalo sokugweba sikaKristu.</verse>
			<verse number="11">Kuba kubhaliwe kwathiwa, Ndihleli nje mna, itsho iNkosi, aya kugoba kum onke amadolo, Zidumise uThixo zonke iilwimi.</verse>
			<verse number="12">Ngoko ke elowo kuthi uya kuziphendulela kuThixo.</verse>
			<verse number="13">Ngoko ke masingabi sagwebana, kodwa makungabikho bani ubeka isikhubekiso okanye umkhubekiso komnye nomnye.</verse>
			<verse number="14">Ndiyazi, ndeyisekile, ndiseNkosini uYesu nje, ukuba akukho nto iyinqambi ngokwayo; kodwa ke kuye obalela into ekuthini iyinqambi, kulowo iyinqambi.</verse>
			<verse number="15">Ukuba ke umzalwana wakho wenziwa buhlungu ngenxa yokusuka udle, akusahambi ngokothando. Musa ukumtshabalalisa ngokudla kwakho, yena lowo uKristu wamfelayo.</verse>
			<verse number="16">Ngoko okulungileyo kwenu makunganyeliswa.</verse>
			<verse number="17">Kaloku ubukumkani bukaThixo abukukudla nakusela; bubulungisa, noxolo, novuyo kuMoya oyiNgcwele.</verse>
			<verse number="18">Kuba omkhonzayo uKristu kwezo zinto, ukholekile kakuhle kuye uThixo;</verse>
			<verse number="19">Masiphuthume ke izinto ezisingisa eluxolweni, nezinto zokwakhana.</verse>
			<verse number="20">Musani ukuwuchitha umsebenzi kaThixo ngenxa yokutya. Zonke izinto okunene zinyulu; kodwa kubi kuloo mntu udlayo esikhubekisa.</verse>
			<verse number="21">Kulungile ukuba ungatyi nyama, ungaseli wayini, nokuba ungamkhubekisi umzalwana wakho, nokuba akhubeke, nokuba buthathaka.</verse>
			<verse number="22">Unokholo na? Yiba nalo kuwe phambi koThixo. Unoyolo lowo ungazigwebiyo kuloo nto ayicikidayo.</verse>
			<verse number="23">Ke lowo uthandabuzayo, ukuba uthe wadla, uselegwetyiwe, kuba engadli ngokwaselukholweni;</verse>
		</chapter>
		<chapter number="15">
			<verse number="1">Thina ke bomeleleyo sifanele ukukuthwala ukuswela amandla kwabangomeleleyo, singazikholisi.</verse>
			<verse number="2">Masithi sonke ngabanye simkholise ummelwane kokulungileyo ukuze akheke.</verse>
			<verse number="3">Kuba naye uKristu akazikholisanga; wathi, njengokuba kubhaliwe, Iingcikivo zabakungcikivayo zawa phezu kwam.</verse>
			<verse number="4">Kuba zonke izinto ezabhalwayo ngenxa engaphambili, zaye zibhalelwa okwethu ukufundiswa, ukuze sithi ngalo unyamezelo novuselelo lwezibhalo sibe nalo ithemba.</verse>
			<verse number="5">Wanga ke uThixo wonyamezelo novuselelo anganinika ukucinga nto-nye phakathi kwenu, ngokukaKristu Yesu;</verse>
			<verse number="6">ukuze nithi, nimxhelo mnye, engamlomo mnye uThixo, uYise weNkosi yethu uYesu Kristu.</verse>
			<verse number="7">Kungoko ndithi, Yamkelanani, njengokuba naye uKristu wasamkelayo, ukuba kuzukiswe uThixo.</verse>
			<verse number="8">Ndithi ke, uYesu Kristu waba ngumlungiseleli wolwaluko ngenxa yenyaniso kaThixo, ukuze aqinise izithembiso zakhe koobawo;</verse>
			<verse number="9">zithi ke iintlanga zimzukise uThixo ngenxa yenceba yakhe; njengokuba kubhaliwe kwathiwa, Ngenxa yoko, ndiya kukudumisa phakathi kweentlanga, Ndilibethele uhadi igama lakho.</verse>
			<verse number="10">Kananjalo athi, Yibani nemihlali, zintlanga, ndawonye nabantu bakhe.</verse>
			<verse number="11">Kananjalo, Yidumiseni iNkosi, nonke nina zintlanga; nimdumise, nonke nina bantu.</verse>
			<verse number="12">Kananjalo uIsaya uthi, Liya kubakho iHlumelo likaYese; Uya kuvela oya kulawula iintlanga; ziya kuthembela kuye iintlanga.</verse>
			<verse number="13">Wanga ke uThixo wethemba angcwalise ngalo lonke uvuyo noxolo ekukholweni, ukuze niphuphume ithemba ngamandla oMoya oyiNgcwele.</verse>
			<verse number="14">Ke kaloku, bazalwana bam, ndeyisekile nam ngokwam, mayelana nani, kukuba nani ngokwenu nizele nazaliswa kukulunga, nizele kuko konke ukwazi, ninako nokululekana.</verse>
			<verse number="15">Ke kaloku, mawethu, ndinibhalele ngobubele obungasifanelanga, ndisithi, ndinikhumbuza, ngako ubabalo endababalwa ngalo nguThixo;</verse>
			<verse number="16">ukuze ndibe ngumlungiseleli kaYesu Kristu kuzo iintlanga, osebenza ubulungiseleli beendaba ezilungileyo zikaThixo, ukuze ukusondezwa kweentlanga kwamkeleke kakuhle, kungcwalisiwe ngoMoya oyiNgcwele.</verse>
			<verse number="17">Ngoko ke ndiyazingca, ndikuKristu Yesu, ngezinto ezilunge kuThixo.</verse>
			<verse number="18">Kuba mna andiyi kuba nabuganga bakuthetha nto ngazinto angazisebenzanga uKristu ngam, ukuze zimlulamele iintlanga, ngelizwi ke nangomsebenzi;</verse>
			<verse number="19">Ngamandla emiqondiso nezimanga, ngamandla oMoya kaThixo; endide ndathi, ndithabathela eYerusalem, ndajikelezisa, ndezisa kwelaseIliriko, ndazizalisa iindaba ezilungileyo zikaKristu.</verse>
			<verse number="20">Ndenjenjalo ke ukuzondelela ukushumayela iindaba ezilungileyo; kungekhona apho uKristu wakhankanywayo, ukuze ndingakhi phezu kwesiseko somnye;</verse>
			<verse number="21">kube njengokuba kubhaliwe kwathiwa, Abo bangabikelwanga nto ngaye, baya kubona; nabangevanga nto baya kuqonda.</verse>
			<verse number="22">Kungoko ndabanjezelwayo nokubanjezelwa futhi, ukuba ndingafiki kuni.</verse>
			<verse number="23">Ngoku ke ndingasenandawo nje kule mimandla, ndiseneminyaka emininzi ndilangazelela ukuza kuni,</verse>
			<verse number="24">xa ndihambela kwelaseSpani, ndoza kuni; kuba ndithemba ukunibona xa ndicandayo kuni, nokuphelekelelwa nini ukuya khona, ukuba ndithe kuqala ndakha ndadlelana nani ngokwaneleyo.</verse>
			<verse number="25">Ngoku ke ndisinga eYerusalem, ndisiya kulungiselela abangcwele.</verse>
			<verse number="26">Kuba kwakholeka kwabelaseMakedoni nabelaseAkaya, ukuba badlelane namahlwempu abo bangcwele baseYerusalem ngokuwupha okuthile.</verse>
			<verse number="27">Inene, kukholekile kubo; banetyala kubo. Kuba iintlanga, xa zadlelanayo nabo ngezinto zabo ezizezomoya, zikwafanele ukubabusela ngezizezenyama.</verse>
			<verse number="28">Ngoko ke, ndakuba ndikufinyezile oko, ndasinqabisela kubo eso siqhamo, ndobuya ngani ukuya kwelaseSpani.</verse>
			<verse number="29">Ndiyazi ke ukuba ndothi, ndakuza kuni, ndize ndinentsikelelo ezalisekileyo yeendaba ezilungileyo zikaKristu.</verse>
			<verse number="30">Ke kaloku, ndiyaniyala, bazalwana, ngayo iNkosi yethu uYesu Kristu, nangenxa yothando loMoya, ukuba nikhuthalele kunye nam ekundithandazeleni kuThixo;</verse>
			<verse number="31">ukuze ndihlangulwe kwabangakholwayo kwelakwaYuda; ukuze ulungiselelo lwam olusingisele kwiYerusalem lwamkeleke kubo abangcwele;</verse>
			<verse number="32">ukuze ndize kuni ndinovuyo, ngokuthanda kukaThixo, siphumzane.</verse>
			<verse number="33">uThixo ke woxolo makabe nani nonke. Amen.</verse>
		</chapter>
		<chapter number="16">
			<verse number="1">Ke kaloku ndimyaleza kuni uFibhi, udade wethu, ongumlungiseleli webandla eliseKenkreya;</verse>
			<verse number="2">ukuze nimamkele ngokwaseNkosini, ngokufanele abangcwele, nimncede emcimbini asukuba enifunela wona; kuba yena ubengumongi wabaninzi, nowam lo.</verse>
			<verse number="3">Imibuliso kuPrisila noAkwila, abasebenzisi bam abakuKristu Yesu;</verse>
			<verse number="4">bona bathi, ngenxa yobomi bam, bazibeka emgoqweni ezabo iintamo, ekungabuleli mna ndedwa kubo, ekubulela nawo onke amabandla azo iintlanga.</verse>
			<verse number="5">Bulisani nakwibandla elisendlwini yabo. Bulisani kuPeneto intanda yam, oyintlahlela yelaseAkaya kuKristu.</verse>
			<verse number="6">Bulisani kuMariya, yena wabulalekayo kakhulu ngenxa yethu.</verse>
			<verse number="7">Imibuliso kuAndroniko noYuniya, imizalwane yam nabathinjwa ndawonye nam, bona badumileyo phakathi kwabapostile, kanjalo baba kuKristu ngaphambi kwam.</verse>
			<verse number="8">Imibuliso kuAmpliya, intanda yam ngokwaseNkosini.</verse>
			<verse number="9">Imibuliso ku-Urbhano, umncedisi wethu kuKristu, noStaki intanda yam.</verse>
			<verse number="10">Bulisani kuApele ocikidekileyo kuKristu. Bulisani kwabendlu ka-Aristobhulo.</verse>
			<verse number="11">Bulisani kuHerodiyon, umzalwane wam. Bulisani kwabakuloNarkiso, abaseNkosini.</verse>
			<verse number="12">Imibuliso kuTrifena noTrifosa, abo babulalekayo eNkosini. Bulisani kwintanda yakhe kuPersi, lowo wabulalekayo kakhulu eNkosini.</verse>
			<verse number="13">Imibuliso kuRufo onyuliweyo waseNkosini, nonina, uma.</verse>
			<verse number="14">Imibuliso kuAsinkrito, kuFilego, kuHerma, kuPatrobha, kuHerma, nabazalwana abanabo.</verse>
			<verse number="15">Imibuliso kuFilologo noYuliya, uNere nodade wabo, no-Olimpa, nabo bonke abangcwele bakunye nabo.</verse>
			<verse number="16">Bulisanani ngolwango olungcwele. Ayanibulisa amabandla kaKrestu.</verse>
			<verse number="17">Ke kaloku ndiyaniyala, bazalwana, balumkeleni abo benza iimbambaniso nezikhubekiso, ezinxamnye nemfundiso enayifundayo nina, kwaye uziphephe.</verse>
			<verse number="18">Kuba abanjalo abakhonzi yona iNkosi yethu uYesu Kristu, bakhonza esabo isisu; baze, ngamazwi anencasa nalalanisayo, balukuhle iintliziyo zabangazani nabubi.</verse>
			<verse number="19">Kuba ukululama kwenu kuye kwafika kubo bonke. Ndiyavuya ngoko ngani; ndinga ke ningaba ngabalumkileyo okunene kokulungileyo; kodwa nibe ngabangenabuqhinga kokubi.</verse>
			<verse number="20">uThixo ke woxolo uya kumtyumza uSathana kamsinya phantsi kweenyawo zenu. Ubabalo lweNkosi yethu uYesu Kristu malube nani. Amen.</verse>
			<verse number="21">Uyanibulisa uTimoti, osebenza nam, noLukiyo, noYason, noSosipatro, imizalwane yam.</verse>
			<verse number="22">Ndiyanibulisa ngokwaseNkosini, mna Tertiyo, uyibhalileyo le ncwadi.</verse>
			<verse number="23">Uyanibulisa uGayo, esilundwendwe lwakhe, mna nebandla liphela. Uyanibulisa uErasto, igosa lomzi, noKwarto umzalwana.</verse>
			<verse number="24">Ubabalo lweNkosi yethu uYesu Kristu malube nani nonke. Amen.</verse>
			<verse number="25">Ke kaloku, kuye onako ukunizimasa ngokweendaba zam ezilungileyo, novakaliso lukaYesu Kristu, ngokokutyhilwa kwemfihlelo ebifihliwe kwasephakadeni;</verse>
			<verse number="26">Ngoku ke ibonakalisiwe, nangezibhalo zabaprofeti, ngokomthetho kaThixo ongunaphakade, yabonakalaliswa kuzo zonke iintlanga, ukuze lumlulamele ukholo;</verse>
			<verse number="27">kuThixo olumke yedwa, ngaye uYesu Kristu, malubekho uzuko kude kube ngunaphakade. Amen. (Yabhalelwa amaRoma eseKorinte, yaza yathunyelwa nguFebhi umkhonzi webandla laseKenkreya.)</verse>
		</chapter>
	</book>
	<book number="46">
		<chapter number="1">
			<verse number="1">uPawulos, obizwe ngokuthanda kukaThixo, ukuba abe ngumpostile kaYesu Kristu, noSostene umzalwana,</verse>
			<verse number="2">Ubhalela ibandla likaThixo eliseKorinte, abangcwalisiweyo kuKristu Yesu, abangcwele ababiziweyo, kunye nabo bonke abalinqulayo ezindaweni zonke igama leNkosi yethu uYesu Kristu, eyabo neyethu;</verse>
			<verse number="3">bathi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="4">Ndihlala ndibulela kuye uThixo wam ngani, ngenxa yobabalo lukaThixo, awanibabala ngalo nikuKristu Yesu;</verse>
			<verse number="5">kuba natyetyiswa kuye ngezinto zonke, ngokuthetha konke, nangokwazi konke;</verse>
			<verse number="6">njengokuba ubungqina bukaKristu baqiniswayo kuni;</verse>
			<verse number="7">Ngoko ke anisileli nakwesinye isipho enisibabalweyo; nilinde ukufika kweNkosi yethu uYesu Kristu;</verse>
			<verse number="8">oya kuniqinisa kude kube sekupheleni, ukuze ningabi nakusoleka ngemini yeNkosi yethu uYesu Kristu.</verse>
			<verse number="9">Uthembekile uThixo, enabizelwa nguye ebudlelaneni boNyana wakhe, uYesu Kristu iNkosi yethu.</verse>
			<verse number="10">Ke kaloku, ndiyaniyala, bazalwana, ngalo igama leNkosi yethu, uYesu Kristu, ukuba nithethe nto-nye nonke, nokuba kungabikho zahlukahlukano kuni; ke nibe ngabalungisiweyo, nigqibelele ngqiqweni-nye, nasicamangweni sinye.</verse>
			<verse number="11">Kuba ndazisiwe ngani, bazalwana bam, ngabakuloKlowe, ukuba kukho iimpikiswano phakathi kwenu.</verse>
			<verse number="12">Ukutsho ke ndithi kuthiwa, ulowo kuni uthi, Mna ndingokaPawulos; omnye ke athi, Mna ndingoka-Apolo; omnye ke athi, Mna ndingokaKefas; nam ke ndingokaKristu.</verse>
			<verse number="13">Wahluliwe na uKristu? Kwabethelelwa uPawulos yini na emnqamlezweni ngenxa yenu? Nabhaptizelwa egameni likaPawulos na?</verse>
			<verse number="14">Ndiyambulela uThixo, kuba ndingabhaptizanga namnye kuni, ingenguKrispo noGayo;</verse>
			<verse number="15">hleze kubekho othi, ndabhaptiza egameni lam.</verse>
			<verse number="16">Ndabhaptiza ke nendlu kaStefana; ngaphandle kwabo, andazi ukuba ndabhaptiza wumbi.</verse>
			<verse number="17">Kaloku uKristu akandithumanga kubhaptiza; wandithuma ukushumayela iindaba ezilungileyo, kungabi ngabulumko bakuthetha, ukuze umnqamlezo kaKristu ungalanjathiswa.</verse>
			<verse number="18">Kaloku ilizwi lomnqamlezo libubudenge okunene kwabatshabalalayo; ke kuthi, thina basindiswayo, lingamandla kaThixo.</verse>
			<verse number="19">Kuba kubhaliwe kwathiwa, Ndiya kubutshabalalisa ubulumko bezilumko, Ingqondo yeengqondi ndiyitshitshise.</verse>
			<verse number="20">Siphi na ke isilumko? uphi na umbhali? Uphi na umcalula-ndaba weli hlabathi? uThixo akabenzanga baba bubudenge na ubulumko beli hlabathi?</verse>
			<verse number="21">Kuthe ke, ebulumkweni bukaThixo, ihlabathi alamazi uThixo ngobulumko balo, kwakholeka kuThixo ukusindisa abo bakholwayo, ngabo ubudenge bokuvakalisa iindaba ezilungileyo.</verse>
			<verse number="22">Kuba amaYuda efuna umqondiso, namaGrike efuna ubulumko;</verse>
			<verse number="23">Ke thina sishumayela uKrestu ebethelelwe emnqamlezweni, isikhubekiso kumaJuda nebubudenge kumaGrike.</verse>
			<verse number="24">Ke kwabo babiziweyo, amaYuda kwanamaGrike, sivakalisa uKristu ongamandla kaThixo, nobulumko bukaThixo.</verse>
			<verse number="25">Kaloku into kaThixo ebubudenge inobulumko kunabantu; nento kaThixo engenamandla yomelele kunabantu.</verse>
			<verse number="26">Kuba luboneni ubizo lwenu, bazalwana, ukuba azizininzi izilumko ngokwenyama, ababaninzi abanamandla, akamaninzi amanene.</verse>
			<verse number="27">Kodwa uThixo usuke wanyula izinto ezibubudenge zehlabathi, ukuze ngokwenjenjalo adanise izilumko; Kananjalo uThixo usuke wanyula izinto ezibonakala ngathi azinamandla ehlabathini, ukuze azidanise izinto ezinamandla;</verse>
			<verse number="28">nezinto zehlabathi ezingenabuntu, nezingento yanto, wazinyula uThixo, nezingathi azikho, ukuba aziphuthise izinto ezikhoyo;</verse>
			<verse number="29">ukuze kungaqhayisi namnye umntu emehlweni akhe.</verse>
			<verse number="30">Ke nina nikuKristu Yesu, owathi ngenxa yethu waba bubulumko obuvela kuThixo, nobulungisa, nobungcwalisa, nentlawulelo;</verse>
			<verse number="31">Ukuze, njengoko kubhaliweyo, Oqhayisayo aqhayise ngeNkosi.</verse>
		</chapter>
		<chapter number="2">
			<verse number="1">Mna ke, ndakuba ndizile kuni, bazalwana, andizanga ngabugcisa bakuthetha nabulumko, ndinazisa ubungqina bukaThixo.</verse>
			<verse number="2">Kuba ndagqiba kwelokuba ndingazi nto phakathi kwenu, ingenguYesu Kristu, naye ke ebethelelwe emnqamlezweni.</verse>
			<verse number="3">Mna kuni ndafika ndaba ngothambileyo, onokoyika, onokugubha okukhulu.</verse>
			<verse number="4">Nokuthetha kwam, nokuvakalisa kwam uKristu kube kungengamazwi oyisa ngabulumko babantu;</verse>
			<verse number="5">ukuze ukholo lwenu lungabi sebulumkweni babantu, lube semandleni kaThixo.</verse>
			<verse number="6">Ke sithetha ubulumko phakathi kwabagqibeleleyo, ubulumko ke obungebubo obeli phakade, nobabaphathi beli phakade ababhangayo.</verse>
			<verse number="7">Sithetha ubulumko bukaThixo obusemfihlekweni, obo ke bufihlakeleyo, awathi uThixo kwangaphambi kwawo amaphakade, wabumisela uzuko lwethu;</verse>
			<verse number="8">ekungabangakho namnye wabaphathi beli phakade ubaziyo; kuba, ukuba babebazi, ngebengayibethelelanga emnqamlezweni iNkosi yozuko.</verse>
			<verse number="9">Kodwa njengokuba kubhaliwe kwathiwa, Izinto ezingabonwanga liso, nezingaviwanga ndlebe, Nezingathanga qatha entliziyweni yomntu, Zizo uThixo awazilungisela abo bamthandayo.</verse>
			<verse number="10">uThixo wazityhila kuthi ke ngoMoya wakhe; kuba uMoya uphengulula zonke izinto, neenzulu zikaThixo.</verse>
			<verse number="11">Kuba nguwuphi na kubantu ozaziyo izinto zomntu, ingenguwo umoya womntu okuye? Ngokunjalo nezinto zikaThixo akukho namnye uzaziyo, ingenguye uMoya kaThixo.</verse>
			<verse number="12">Ke thina asamkelanga moya wehlabathi; samkele uMoya ophuma kuThixo; ukuze sizazi izinto esazibabalwa nguThixo.</verse>
			<verse number="13">Esizithethayo nokuzithetha, kungengamazwi anokufundiswa bubulumko babantu, kungawo anokufundiswa nguMoya oyiNgcwele; sithelekisa izinto zoMoya nezoMoya.</verse>
			<verse number="14">Owemvelo ke umntu akazamkeli izinto zoMoya kaThixo; kuba zibubudenge kuye; kanjalo akanakuzazi, ngokuba ziphicothwa ngokoMoya.</verse>
			<verse number="15">Ke ongowoMoya okunene uphicotha zonke izinto, kodwa yena ngokwakhe akaphicothwa mntu.</verse>
			<verse number="16">Kuba ngubani na oyaziyo ingqiqo yeNkosi, oya kuthi ayifundise? Ke thina sinayo ingqiqo kaKristu.</verse>
		</chapter>
		<chapter number="3">
			<verse number="1">Nam ke, bazalwana, bendingenakuthetha kuni njengakwaboMoya; bendinokuthetha njengakwabenyama, njengakwabaziintsana kuKristu.</verse>
			<verse number="2">Ndaniseza amasi, andaninika kudla kuqinileyo, kuba nibe ningekabi nakomelela, unangoku anikabi nako.</verse>
			<verse number="3">Kuba nisengabenyama; oku nje kukhoyo phakathi kwenu umona, neenkani, neenkani, neembambaniso, aningabenyama na? Anihambi ngokwabantu na?</verse>
			<verse number="4">Kuba xa uthile athi, Mna ndingokaPawulos; omnye ke athi, Mna ndingoka-Apolo; aningabenyama na?</verse>
			<verse number="5">Engubani na yena uPawulos? engubani na yena uApolo? Ingabalungiseleli nje kuphela, enakholwa ngabo, njengokuba iNkosi yamnikayo ulowo nalowo?</verse>
			<verse number="6">Mna ndatyala, uApolo wankcenkcesha; ke nguThixo owahlumisayo.</verse>
			<verse number="7">Ngoko ke lowo utyalayo akalutho, nalowo unkcenkceshayo akalutho; ke nguThixo okhulisayo.</verse>
			<verse number="8">Lowo utyalayo ke, nalowo unkcenkceshayo, banto-nye; kodwa elowo uya kwamkela owakhe umvuzo ngokukokwakhe ukubulaleka.</verse>
			<verse number="9">Kuba singabasebenzi kunye noThixo; intsimi kaThixo nina, nisisakhiwo sikaThixo.</verse>
			<verse number="10">Ngokobabalo lukaThixo endababalwa ngalo, ndithi, ngokomakhi osisilumko, ndibeke ilitye lesiseko, athi ke omnye akhe phezu kwalo; Ke elowo makakhangele ukuba uthini na ukwakha kwakhe phezu kwalo.</verse>
			<verse number="11">Kuba akukho namnye unako ukubeka litye limbi lesiseko, nxamnye nelo libekwe kade, linguYesu onguKristu.</verse>
			<verse number="12">Ukuba ke umntu wakha phezu kwesi siseko igolide, isilivere, amatye anqabileyo, imithi, ingca, iindiza;</verse>
			<verse number="13">Umsebenzi walowo nalowo wobonakalaliswa; kuba loo mini iya kuwazisa, ngokuba iya kuvela inomlilo; nomsebenzi walowo nalowo, umlilo uya kuwucikida ubunjani bawo;</verse>
			<verse number="14">Ukuba umsebenzi awawakhayo umntu phezu kwalo, uthe wahlala uhleli, wowamkela umvuzo.</verse>
			<verse number="15">Ukuba umsebenzi womntu uthe watshiswa, wolahlekelwa ngumvuzo wakhe; ke yena okwakhe wosindiswa; kanti kungomlilo.</verse>
			<verse number="16">Anazi na ukuba niyitempile kaThixo? Anazi na ukuba uMoya kaThixo umi ngaphakathi kwenu?</verse>
			<verse number="17">Ukuba umntu uyayonakalisa itempile kaThixo, uThixo womonakalisa lowo; kuba itempile kaThixo ingcwele, niyitempile ke nina.</verse>
			<verse number="18">Makungabikho namnye uzikhohlisayo. Ukuba ubani kuni uba usisilumko kweli hlabathi, makabe sisidenge, ukuze abe sisilumko.</verse>
			<verse number="19">Kaloku ubulumko beli hlabathi bubudenge kuye uThixo; kuba kubhaliwe kwathiwa, Yena uyazibambisa izilumko kubuqhetseba bazo;</verse>
			<verse number="20">kwathiwa kananjalo, INkosi iyazazi izicamango zezilumko, ukuba azinto.</verse>
			<verse number="21">Ngoko ke makungabikho namnye uqhayisa ngabantu; Ngokuba zonke izinto zezenu;</verse>
			<verse number="22">nokuba nguPawulos, nokuba nguApolo, nokuba nguKefas, nokuba lihlabathi, nokuba bubomi, nokuba kukufa, nokuba zizinto ezingeneyo, nokuba zezizayo; zonke zezenu;</verse>
			<verse number="23">Nina ke ningabakaKristu; noKristu ngokaThixo.</verse>
		</chapter>
		<chapter number="4">
			<verse number="1">Makenjenjalo ke umntu ukucinga ngathi, athi singabakhonzi bakaKristu, athi singamagosa eemfihlelo zikaThixo.</verse>
			<verse number="2">Ke kaloku ke, kufuneka kuwo amagosa, ukuba ulowo kuwo afumaneke ethembekile.</verse>
			<verse number="3">Kum ke yeyona nto incinanana, ukuba ndincinwe nini, nayimini yamatyala yabantu; kodwa andizigwebi okwam,</verse>
			<verse number="4">kuba andizazeleli, nto; noko andigwetyelwe, koko; ondincinayo ke yiNkosi.</verse>
			<verse number="5">Ngoko ke, musani ukugweba nto phambi kwelona xesha, ide ifike iNkosi, eya kuthi izikhanyise nokuzikhanyisa izinto ezifihlakeleyo zobumnyama, iwabonakalalise amacebo entliziyo; andule ke ulowo nalowo abe nodumo oluvela kuThixo.</verse>
			<verse number="6">Ezi zinto ke, bazalwana, ndizilinganisele ngam noApolo, ngenxa yenu; ukuze nifunde kuthi, ukuba masingacingeli mntu ngaphezu koko kubhaliweyo, ukuze kungabikho namnye uzikhukhumalisa ngakomnye ngenxa yomnye.</verse>
			<verse number="7">Kuba ngubani na okubalulayo kwabanye? Yintoni na ke onayo ongayamkeliswanga? Phofu ke, ukuba wamkelisiwe, uqhayiselani na, ngathi akwamkeliswanga?</verse>
			<verse number="8">Ngoku senihluthi, senizizityebi, nalawula ningenathi. Ndiyathanda ke ukuba kambe beningabalawuli, ukuze nathi silawule kunye nani.</verse>
			<verse number="9">Kuba ngathi mna uThixo thina bapostile usivelise mva, sanga singabamiselwe ukufa; kuba sanekwe senziwa intlekisa kulo ihlabathi, nakwizithunywa zezulu, nakubantu.</verse>
			<verse number="10">Thina siziziyatha ngenxa kaKristu, ke nina niziingqondi kuKristu; Thina sibuthathaka, ke nina nomelele; Nizukile, ke thina sideliwe.</verse>
			<verse number="11">Kude kube ngoku silambile, sinxaniwe, sihamba ze, siyantlithwa, asinakhaya;</verse>
			<verse number="12">Sibulaleka sisebenza ngezandla; xa sinyeliswayo, siyasikelela; sitshutshiswa, siyanyamezela;</verse>
			<verse number="13">Sinyeliswa, siyakhala; senziwe inkunkuma yehlabathi, inkuthu yezinto zonke, unanamhla.</verse>
			<verse number="14">Ezi zinto andizibhaleli ukuba nidane; ndiyaniluleka njengabantwana bam abathandekayo.</verse>
			<verse number="15">Kuba ningafanelana ninabakhaphi bemawaka alishumi kuKristu, ababaninzi bona ooyihlo; kuba kuKristu Yesu nizelwe ndim lo, ngazo iindaba ezilungileyo.</verse>
			<verse number="16">Ndiyaniyala ngoko, yibani ngabaxelisa mna.</verse>
			<verse number="17">Ngenxa yoko ndinithumele uTimoti, ongumntwana wam oyintanda, othembekileyo, waseNkosini, oya kunikhumbuza iindlela zam ezikuKristu, njengoko ndifundisayo ezindaweni zonke, kuwo onke amabandla.</verse>
			<verse number="18">Ke kaloku inxenye ithe yakhukhumala, ngathi andiyi kuza kuni.</verse>
			<verse number="19">Ndiya kuza ke kuni kamsinya, ukuba iNkosi ithe yavuma, ukuze ndinganeli kukwazi ukuthetha kwabakhukhumeleyo, ndazi amandla abo.</verse>
			<verse number="20">Kaloku ubukumkani bukaThixo abusekuthetheni, busemandleni.</verse>
			<verse number="21">Nifuna ntoni na? Ndoza kuni ndinoswazi, kuko ukuza ndinothando, nomoya wobulali?</verse>
		</chapter>
		<chapter number="5">
			<verse number="1">Kwandile kwavakala ukuba kukho umbulo phakathi kwenu; ngumbulo ke lowo ongazanga ukhankanywe naphakathi kweentlanga, owokuba uthile abe nomfazi kayise.</verse>
			<verse number="2">Ke nina nithe nasuka nazidla, nesuka nenze isijwili, ukuze asuswe kuni lowo uyenzileyo le nto.</verse>
			<verse number="3">Kuba okunene mna, ndingekho nje okunene ngesiqu, ndikho ngomoya;</verse>
			<verse number="4">Egameni leNkosi yethu uYesu Kristu, xa nithe nahlangana ndawonye nomoya wam, ngokwamandla eNkosi yethu uYesu Kristu,</verse>
			<verse number="5">ukunikelwa onjalo kuSathana, ukuba inyama itshatyalaliswe, ukuze umoya usindiswe ngemini yeNkosi uYesu.</verse>
			<verse number="6">Iqhayiya lenu alilungile. Anazi na, ukuba igwele elincinane liyayibilisa intlama iphela?</verse>
			<verse number="7">Likhupheni ngoko kuthi tu igwele elidala, ukuze nibe yintlama entsha, ekubeni ningabangenagwele. Kuba ipasika yethu ubingelelwe thina nguKristu;</verse>
			<verse number="8">Ngoko ke masiyenze umthendeleko, kungengagwele elidala, negwele lobubi, nelokungendawo; kodwa ngezonka ezingenagwele zokunyaniseka nenyaniso.</verse>
			<verse number="9">Ndanibhalela encwadini ukuba maningazidibanisi nabahenyuzi;</verse>
			<verse number="10">Kodwa ke kungabi ngoku kwanehlabathi elihenyuzayo, nokubawa, nabaphangi, nabakhonza izithixo; kuba oko nimelwe kukuthi nimke ehlabathini.</verse>
			<verse number="11">Kungoku ke ndinibhalela ukuba maningazidibanisi nosukuba enegama lokuba ngumzalwana, ukanti wenza umbulo, nokuba ulibawa, nokuba ungumkhonzi wezithixo, nokuba ungumtshabhisi, nokuba ulinxila, nokuba ungumphangi; Maningatyi nonjalo.</verse>
			<verse number="12">Ndinamsebenzi mni na ukuba ndigwebe nabangaphandle? Anigwebi abangaphakathi na?</verse>
			<verse number="13">Ke abangaphandle bagwetywa nguThixo. Ize nimnyothule kuni nina lowo ungendawo.</verse>
		</chapter>
		<chapter number="6">
			<verse number="1">Nabani na kuni othi, xa athe wamangalela omnye, makaye kumangala phambi kwabangemalungisa, kungabi phambi kwabangcwele?</verse>
			<verse number="2">Anazi na, ukuba abangcwele aba baya kuligweba ihlabathi? Ukuba ke ihlabathi ligwetywa phambi kwenu, anikufanele na ukuwathetha awona mancinanana amatyala?</verse>
			<verse number="3">Anazi na, ukuba siya kugweba izithunywa zezulu? Kobeka phi na ke kwizinto zobu bomi?</verse>
			<verse number="4">Xa sukuba ke ngoko nisiya ematyaleni ngezinto zobu bomi, nimisa abo bangento kulo ibandla, ukuba kugwebe bona na?</verse>
			<verse number="5">Nditsho ukuba nidane. Akukho silumko na phakathi kwenu? Akukho namnye unako ukugweba phakathi kwabazalwana bakhe?</verse>
			<verse number="6">Kodwa umzalwana umangalela umzalwana, naphambi kwabangakholwayo.</verse>
			<verse number="7">Kaloku ngoku ke ninesono na phakathi kwenu, ukuba niyamangalelana. Yini na ukuba ningathi kanye nimeneze? Yini na ukuba ningavumi kanye?</verse>
			<verse number="8">Nisuka nina none abanye, nilumkise, nako oko nibe nikwenza kubazalwana.</verse>
			<verse number="9">Anazi na, ukuba abangemalungisa abayi kubudla ilifa ubukumkani bukaThixo? Musani ukulahlekiswa; abenza umbulo, nabakhonzi bezithixo, nabakrexezi, nabafeba, nabakrexezi</verse>
			<verse number="10">Kwanamasela, namabawa, namanxila, nabatshabhisi, nabaphangi, abayi kubudla ilifa ubukumkani bukaThixo.</verse>
			<verse number="11">Naye ninjalo ke inxenye yenu; kuloko nahlanjululwayo, kuloko nangcwaliswayo, kuloko nagwetyelwayo egameni leNkosi uYesu, nangoMoya kaThixo wethu.</verse>
			<verse number="12">Zonke izinto zivumelekile kum, noko azindilungele zonke. Zonke izinto zivumelekile kum, noko asindim oya kubekwa phantsi kwagunya lelayiphi;</verse>
			<verse number="13">izidlo zezesisu, nesisu sesezidlo; kodwa uThixo uya kubhangisa kokubini, sona nazo. Ke wona umzimba asingowombulo, ngoweNkosi; nayo iNkosi yeyomzimba.</verse>
			<verse number="14">uThixo ke wayivusayo iNkosi, uya kusivusa nathi ngamandla akhe.</verse>
			<verse number="15">Anazi na ukuba imizimba yenu ngamalungu kaKristu? Ndiya kuthi na ke, ndiwathabathe amalungu kaKristu lowo, ndiwenze amalungu ehenyukazi? Makube lee oko.</verse>
			<verse number="16">Yintoni na? Anazi na, ukuba onamathele kulo ihenyukazi, umzimba mnye nalo? Kuba babini, utsho, baya kuba nyama-nye.</verse>
			<verse number="17">Ke onamathele eNkosini, umoya mnye nayo.</verse>
			<verse number="18">Wubalekeni umbulo. Zonke izono athe umntu wazenza, zingaphandle komzimba; ke yena owenza umbulo, wona owakhe umzimba.</verse>
			<verse number="19">Yintoni na? Anazi na, ukuba umzimba wenu uyitempile yoMoya oyiNgcwele ongaphakathi kwenu, eninaye evela kuThixo; nokuba ke aningabenu?</verse>
			<verse number="20">Kuba nathengwa ngexabiso. Mzukiseni ke uThixo ngomzimba wenu nangomoya wenu, izinto ezizezikaThixo ezo.</verse>
		</chapter>
		<chapter number="7">
			<verse number="1">Ke kaloku, ngokubhekisele kwiindawo enandibhalela ngazo, ndithi, Kumlungele umntu ukuba angamchukumisi umntu oyinkazana.</verse>
			<verse number="2">Kodwa ke, ngenxa yohenyuzo, elowo makabe nowakhe umfazi, athi elowo abe neyakhe indoda.</verse>
			<verse number="3">Indoda mayimenzele okumfaneleyo umfazi wayo; enjenjalo ke nomfazi endodeni.</verse>
			<verse number="4">Umfazi akanagunya kowakhe umzimba, yindoda enalo; kwangokunjalo ke, nendoda ayinagunya kowayo umzimba, ngumfazi onalo.</verse>
			<verse number="5">Musani ukwazana, ngaphandle kokuba nivumelene okomzuzwana, ukuze nizinikele nina ziqu nizila ukutya nokuthandaza; nibuye nihlangane, ukuze anganihendi uSathana ngenxa yokungazithibi kwenu.</verse>
			<verse number="6">Nditsho ngegunya, andiwisele umthetho.</verse>
			<verse number="7">Kuba ndinga bonke abantu bangaba njengam nje; Kodwa elowo unesakhe isipho, asibabalwe nguThixo;</verse>
			<verse number="8">Ndithi ke kwabangazekanga nabangendanga, nakubahlolokazi, kubalungele ukuba bathe bahlala njengam nje.</verse>
			<verse number="9">Kodwa ke, ukuba abanakuzibamba, mabazeke, mabende, kuba kukhona kulungileyo ukuba kuzekwe, kwendiwe, kunokutshiseka.</verse>
			<verse number="10">Ke kaloku abazekileyo nabendileyo ndiyabathethela, phofu ingendim, iyiNkosi;</verse>
			<verse number="11">Kodwa ke ukuba uthe wahlukana nayo, makahlale angendi, okanye makaxolelaniswe nendoda yakhe; indoda mayingamali umfazi wayo.</verse>
			<verse number="12">Ke kaloku kwabanye ndithi mna, akutsho iNkosi, Ukuba kukho mzalwana uthile unomfazi ongakholiweyo, aze umfazi lowo athande ukuhlala naye, makangamali.</verse>
			<verse number="13">Nomfazi onendoda engelokholwa, ize yona ithande ukuhlala naye, makangahlukani nayo.</verse>
			<verse number="14">Kuba indoda leyo ingakholiweyo ingcwalisiwe nguye umfazi, nomfazi lowo ungakholiweyo ungcwalisiwe yiyo indoda; okanye abantwana benu ngebeba baziinqambi; kungokunje bangcwele.</verse>
			<verse number="15">Kodwa ke ukuba lowo ungakholiweyo uyahluka, makahluke; umzalwana nokuba ngudade akabotshelelwe, xa kunjalo; ke uThixo usibizele eluxolweni.</verse>
			<verse number="16">Kuba, wazi ngani na, mfazi, ukuba woyisindisa indoda yakho? Wazi ngani na, ndoda, ukuba womsindisa umkakho?</verse>
			<verse number="17">Ke, njengoko uThixo wamabelayo ulowo, njengoko iNkosi imbizileyo ulowo, makahambe ngokunjalo. Ndimisa ngokunjalo ke kuwo onke amabandla.</verse>
			<verse number="18">Kukho mntu wabizwa engowalukileyo na? Makangazenzi ongalukileyo. Kukho mntu wabizwa engalukanga na? makangaluki.</verse>
			<verse number="19">Ukwaluka oku akunto, nokungaluki oku akunto; okuyinto kukubamba imithetho kaThixo.</verse>
			<verse number="20">Elowo makahlale elubizweni abizwe ekulo.</verse>
			<verse number="21">Wabizwa ulikhoboka na? ungakukhathaleli oko; nokuba unokukhululeka, sebenzisa kanye oko.</verse>
			<verse number="22">Ukuba lowo wabizwayo waba seNkosini elikhoboka, ungumkhululwa weNkosi; ngokunjalo nalowo wabizwayo engokhululekileyo, ulikhoboka likaKristu.</verse>
			<verse number="23">Nathengwa ngexabiso; musani ukuba ngabakhonzi babantu.</verse>
			<verse number="24">Bazalwana, elowo ekubizweni awabizwa ekuko, makahlale kuko ekuThixo.</verse>
			<verse number="25">Ke kaloku, ngazo iintombi andinammiselo weNkosi; ndibona oku mna, njengowenzelwe inceba yiNkosi ukuba athembeke.</verse>
			<verse number="26">Ndiba ngoko, kulungile oku ngenxa yengxakeko engeneyo, kulungile emntwini ukuthi aselehlala njengoko anjalo.</verse>
			<verse number="27">Ubotshelelwe na emfazini? musa ukufuna ukukhululwa. Ukhululekile na emfazini? musa ukufuna umfazi.</verse>
			<verse number="28">Kodwa ke ukuba uthe wazeka, akonanga; nentombi, ukuba ithe yatshata, ayonanga. Kodwa ke abanjalo baya kuba neengxaki enyameni;</verse>
			<verse number="29">Nditsho ke, bazalwana, ukuthi, ixesha lifinyele, ukuze kwelisaseleyo bathi nabo banabafazi, babe njengabangenabo;</verse>
			<verse number="30">Bathi ke abalilayo, babe njengabangalili; nabavuyayo, mababe njengabangavuyanga; nabathengayo, babe njengabangenanto;</verse>
			<verse number="31">bathi abasebenzayo ngeli hlabathi, babe njengabangalixhamliyo; kuba ukumila kweli hlabathi kuyadlula.</verse>
			<verse number="32">Ndithanda ukuba ningabi naxhala. Ongazekileyo uxhalela izinto zeNkosi, ukuba angathini na ukuyikholisa iNkosi;</verse>
			<verse number="33">Ozekileyo ke uxhalela izinto zehlabathi, ukuba angathini na ukumkholisa umkakhe.</verse>
			<verse number="34">Kukho umahluko phakathi komfazi nentombi enyulu. Ongendileyo uxhalela izinto zeNkosi, ukuze abe ngcwele ngomzimba nangomoya; owendileyo ke uxhalela izinto zehlabathi, ukuba angathini na ukuyikholisa indoda yakhe.</verse>
			<verse number="35">Oku ke ndikuthetha ndisingisele kokunilungeleyo; ndingenzeli ukunirhintyela, koko ndiniphose ngokufanelekileyo, nikhonze iNkosi, ningenasiphako.</verse>
			<verse number="36">Kodwa ke ukuba umntu uba uhlaza intombi yakhe, xa ithe yegqitha entlahleni yayo, emelwe kukwenjenjalo, makenze akuthandayo; akoni; makuzekwe.</verse>
			<verse number="37">Noko ke omiyo eqinile entliziyweni, engaxakwe nto, enegunya ke lokwenza ngokuthanda kwakhe, kananjalo egqibile entliziyweni yakhe kwelokuba ayigcine intombi yakhe, uyatyapha ukwenjenjalo.</verse>
			<verse number="38">Ngoko ke lowo wendisayo uyatyapha; kodwa ke lowo ungendisiyo nguyena ukholisayo.</verse>
			<verse number="39">Umfazi ubotshiwe ngumthetho ngalo lonke ixesha isaphilileyo indoda yakhe; ke ukuba indoda yakhe ithe yafa, ukhululekile, angendiselwa kwayithandayo; kuphela eNkosini.</verse>
			<verse number="40">Kodwa unoyolo ngakumbi, ukuba uthe wahlala enjengoko anjalo, ngokwam mna ukubona; ndiba ke ndinaye nam uMoya kaThixo.</verse>
		</chapter>
		<chapter number="8">
			<verse number="1">Ke kaloku, ngeendawo zamadini enziwa kwizithixo, ndithi, Siyazi ukuba sinokwazi sonke. Ulwazi luyakhukhumalisa, ke lona uthando luyakha.</verse>
			<verse number="2">Ukuba umntu uba wazi nto, akakazi nento ngoko amelwe kukwazi ngako.</verse>
			<verse number="3">Ukuba ke umntu uyamthanda uThixo, lowo uyaziwa nguye.</verse>
			<verse number="4">Ngayo ke ukudliwa kwamadini enziwa kwizithixo, siyazi ukuba akukho nto isisithixo ehlabathini; siyazi ukuba mnye kwaphela uThixo, akukho wumbi.</verse>
			<verse number="5">Kuba kambe, nokuba kukho ekuthiwa bangoothixo, nokuba kusezulwini, nokuba kusemhlabeni, njengokuba kukho oothixo abaninzi, neenkosi ezininzi,</verse>
			<verse number="6">Kodwa kuthi thina mnye uThixo, uYise, eziphuma kuye zonke izinto; neNkosi inye, uYesu Kristu, ezingaye zonke izinto;</verse>
			<verse number="7">Ke ukwazi oko akubantwini bonke. Inxenye ke ithi, isenesazela ngesithixo unangoku, idle ngokwedini elenziwa kwisithixo; sisuke isazela sabo siswele amandla.</verse>
			<verse number="8">Ke ukudla akusithandisi phambi koThixo; kuba nokuba sithe sadla, asigqithe nganto; nokuba asidli, asigqithe nganto.</verse>
			<verse number="9">Lumkani ke, hleze elo gunya lenu libe sisiwiso kwabaswele amandla.</verse>
			<verse number="10">Kuba xa athe umntu wakubona, wena unokwazi, uhleli esithebeni etempileni yesithixo, asisayi kuthi na isazela salowo uswele amandla, somelele ukuba adle amadini enziwa kwizithixo?</verse>
			<verse number="11">Ngokwazi kwakho uya kutshabalala umzalwana obuthathaka, awathi uKristu wamfela.</verse>
			<verse number="12">Kambe ke, xa nisona ngokunjalo kubazalwana, nisilimaza isazela sabo esiswele amandla, nona kuKristu.</verse>
			<verse number="13">Ngenxa yoko ndithi, Ukuba ukudla kuyamkhubekisa umzalwana wam, andisayi kudla nyama, lisahleli ihlabathi, ukuze ndingamkhubekisi umzalwana wam.</verse>
		</chapter>
		<chapter number="9">
			<verse number="1">Andingompostile na? Andingokhululekileyo na? Andimbonanga na uYesu Kristu, iNkosi yethu? aningumsebenzi wam na eNkosini?</verse>
			<verse number="2">Ukuba andimpostile kwabanye, kuni nina ndinguye; kuba itywina lokuqinisa obam ubupostile linini aba baseNkosini.</verse>
			<verse number="3">Okwam ukuziphendulela kwabandincinayo kuko oku,</verse>
			<verse number="4">Asinagunya na lokutya nokusela?</verse>
			<verse number="5">Asinagunya na, njengabanye abapostile, nabazalwana beNkosi, noKefas, ukuba siphelekwe ngabafazi bethu bengamakholwa?</verse>
			<verse number="6">Okanye ndim ndedwa noBharnabhas, asinagunya lakuyeka ukusebenza?</verse>
			<verse number="7">Ngubani na okha aphume umkhosi ngeyakhe indleko? Ngubani na otyala isidiliya, aze angadli siqhamo saso? Ngubani na owalusa umhlambi, aze angadli kubisi lomhlambi?</verse>
			<verse number="8">Ndizithetha ngokomntu yini na ezo zinto? Awutsho nawo na umthetho?</verse>
			<verse number="9">Emthethweni kaMoses kubhaliwe kwathiwa, Uze ungayibophi umlomo inkomo ibhula. Ziinkomo yini na uThixo?</verse>
			<verse number="10">Kanene akatsho ngenxa yethu na? Kambe ke kubhaliwe ngenxa yethu: Lowo ulimayo ufanele ukulima enethemba; nalowo ubhulayo enethemba lokuba uya kubelana nabanye ngethemba lakhe.</verse>
			<verse number="11">Ukuba ke thina sanihlwayelela izinto ezizezoMoya, yinto enkulu na, ukuba siya kuvuna izinto zenu ezizezenyama?</verse>
			<verse number="12">Ukuba abanye babelana ngokwenza ngeli gunya kuni, asikukhona singenjenjalo na thina ngakumbi? Asilisebenzisanga ke elo gunya; sisuke sithwale izinto zonke, ukuze singazibambezeli ngani iindaba ezilungileyo zikaKristu.</verse>
			<verse number="13">Anazi na ukuba abo bazisebenzayo izinto ezingcwele badla okwetempile? abo bahlala behleli esibingelelweni bahlulelana nesibingelelo eso?</verse>
			<verse number="14">Ngokunjalo neNkosi le yabamisela abazazisayo iindaba ezilungileyo, ukuba baphile ngeendaba ezilungileyo ezi.</verse>
			<verse number="15">Ke mna andiphathanga nanye kwezo zinto. Ezi zinto andizibhaleli ukuze kwenjiwe njalo kum; kuba bekungilungele kanye ukuba ndife, kunokuba ubani alilambathise iqhayiya lam.</verse>
			<verse number="16">Kuba xa ndithi ndizishumayele iindaba ezilungileyo, andinaqhayiya; kuba ndimelwe kukuzishumayela. Yeha ke mna, ukuba ndisuka ndingazishumayeli iindaba ezilungileyo!</verse>
			<verse number="17">Kaloku xa ndikwenzayo oko ndinokuzithandela, ndoba ndinomvuzo; ke xa ndikwenza ndingenakuzithandela, ndoba ndingophathiswe ubugosa nje.</verse>
			<verse number="18">Uyintoni na ke ngoko umvuzo wam? Okunene ke, ndithi ndakuzishumayela iindaba ezilungileyo, ndizenze zingabi nandleko iindaba ezilungileyo zikaKristu, ukuze ndingalisebenzisi igunya lam ezindabeni ezilungileyo ezi.</verse>
			<verse number="19">Kuba ndikhululekile nje kubo bonke, ndizikhonzisile kubo bonke, ukuze ndibazuze abona baninzi.</verse>
			<verse number="20">KumaYuda ndaba njengomYuda, ukuze ndiwazuze amaYuda; kwabo baphantsi komthetho ndaba njengophantsi komthetho, ukuze ndibazuze abaphantsi komthetho;</verse>
			<verse number="21">kwabo bangenamthetho, ndaba njengongenamthetho, (ndingenguye phofu ongenamthetho kuThixo, ndingosemthethweni kuKristu), ukuze ndibazuze abangenamthetho;</verse>
			<verse number="22">kwabo bangenamandla, ndaba njengongenamandla, ukuze ndibazuze abangenamandla; kubo bonke ndesuka ndaba ziinto zonke, ukuze ngeendlela zonke ndisindise inxenye.</verse>
			<verse number="23">Oko ke ndikwenza ngenxa yeendaba ezilungileyo, ukuze ndibe lidlelane nabo ngazo.</verse>
			<verse number="24">Anazi na, ukuba abo babalekayo elugqatsweni, babaleka bonke okunene, kodwa ke mnye owamkelayo umvuzo? Balekani ngokunjalo ke, ukuze nizuze.</verse>
			<verse number="25">Bonke ke abantu abazamayo, baba ziingcathu ezintweni zonke. Oko ke ukuze bazuze isithsaba esinokonakala; ke thina, singenakonakala.</verse>
			<verse number="26">Mna ke ngoko ndenjenjalo ukubaleka, ndingangi andiqondi; ndenjenjalo ukulwa, ndingangi ndibetha umoya;</verse>
			<verse number="27">Ndisuka ndiwuqobe umzimba wam, ndiwuxinzelele phantsi, hleze ndithi, ndakuba ndizivakalisile iindaba ezilungileyo kwabanye, ndibe mna ndingumlahlelwa phandle.</verse>
		</chapter>
		<chapter number="10">
			<verse number="1">Ke andithandi ukuba ningazi, bazalwana, ukuba oobawo babephantsi kwalo ilifu bonke; balucanda ulwandle bonke;</verse>
			<verse number="2">Babhaptizelwa bonke kuye uMoses efini elo naselwandle;</verse>
			<verse number="3">Badla bonke oko kudla kunye kukokomoya;</verse>
			<verse number="4">basela bonke olo luselo lunye lulolomoya, kuba babesela kwiliwa elilelomoya elibe libalandela, iliwa elo lalinguye uKristu.</verse>
			<verse number="5">Kodwa noko uThixo akakholiswanga ngabaninzi kubo; ngokuba bathiwa entlango.</verse>
			<verse number="6">Ezo zinto ke zabe ziyimizekelo kuthi, ukuze singabi ngabakhanuki bezinto ezimbi, njengokuba bakhanukayo bona abo.</verse>
			<verse number="7">Kanjalo musani ukuba ngababusi bezithixo, njengenxenye yabo; njengokuba kubhaliwe kwathiwa, Abantu bahlala phantsi ukuba badle, basele, baza besuka bema ukuba badlale.</verse>
			<verse number="8">Kanjalo masingenzi mbulo, njengokuba inxenye yabo yenzayo umbulo, kwawa ngamini-nye amawaka amashumi mabini anamathathu.</verse>
			<verse number="9">Kanjalo masingamhendi uKristu, njengokuba inxenye yabo yahendayo, yaza yatshabalala ziinyoka.</verse>
			<verse number="10">Kanjalo musani ukukrokra njengoko inxenye yabo yakrokrayo, yaza yatshabalala ngumtshabalalisi.</verse>
			<verse number="11">Zonke ke ezo zinto zabahlelayo bona, beziyimifuziselo; zabhalelwa ke ukululeka thina aba, bafikelweyo ziziphelo zawo amaphakade.</verse>
			<verse number="12">Ngoko ke lowo uba umi, makalumke angawi.</verse>
			<verse number="13">Anibanjwanga sihendo singesabantu; kodwa uThixo uthembekile, ongayi kuvumela ukuba nilingwe ngaphezu kweninako; owothi, kunye nesilingo eso, avelise ithuba lokuphuma kuso, nibe nako ukuthwala.</verse>
			<verse number="14">Kungoko ndithi, zintanda zam, kubalekeni ukubusa izithixo.</verse>
			<verse number="15">Ndithetha njengakwizilumko; kugwebeni endikuthethayo.</verse>
			<verse number="16">Indebe yentsikelelo le siyisikelelayo, asibubudlelane na begazi likaKristu? Isonka esisiqhekezayo, asibubudlelane na bomzimba kaKristu?</verse>
			<verse number="17">Kaloku thina, sibaninzi nje, sisonka sinye, simzimba mnye, kuba sonke sabelana ngeso sonka sinye.</verse>
			<verse number="18">Khangelani uSirayeli ngokwenyama. Abo bawadlayo amadini, abadlelani nesibingelelo eso?</verse>
			<verse number="19">Ndithini na ke ngoko? Okanye amadini enziwa into na?</verse>
			<verse number="20">Ndithi ke, Amadini eziwenzayo iintlanga, ziwenzela iindimoni, aziwenzeli uThixo. Andithandi ke ukuba nibe ngamadlelane needemon nina.</verse>
			<verse number="21">Aninako ukusela indebe yeNkosi nendebe yeendimoni. Aninako ukuba nenxaxheba esithebeni seNkosi, nasesithebeni seendimoni.</verse>
			<verse number="22">Siyayikhweletisa na iNkosi? Ngaba sinamandla kunaye?</verse>
			<verse number="23">Zonke izinto zivumelekile kum, noko azindilungele zonke. Zonke izinto zivumelekile kum, noko azakhi zonke.</verse>
			<verse number="24">Makungabikho namnye ufuna okukokwakhe ukulungelwa;</verse>
			<verse number="25">Yonke into ethengelwa endaweni yokuthenga inyama, yidleni, ningaphicothi nto ngenxa yesazela;</verse>
			<verse number="26">Kuba umhlaba lo ngoweNkosi, nenzaliseko yawo.</verse>
			<verse number="27">Ukuba ke ubani wakubo abangakholwayo uthi animeme, nithande ukuya; yonke into ebekwa phambi kwenu yidleni, ningaphicothi nto ngenxa yesazela.</verse>
			<verse number="28">Kodwa ke ukuba ubani uthe kuni, Le nto ilidini elenzelwe izithixo, musani ukudla, ngenxa ke yalowo uyithe thupha loo nto, nangenxa yesazela; kuba umhlaba lo ngoweNkosi, nenzaliseko yawo.</verse>
			<verse number="29">Ndithi, isazela ke, singesiso esakho wena; sisesomnye lowo. Kuba yini na ukuba inkululeko yam igwetywe sesazela somnye?</verse>
			<verse number="30">Kaloku ukuba mna ndidlelana ngobabalo, yini na ukuba ndinyeliswe ngenxa yoko ndikubulelayo mna?</verse>
			<verse number="31">Ke ngoko, nokuba niyadla, nokuba niyasela, nokuba nenza yiphi na into, zenzeleni uzuko lukaThixo izinto zonke.</verse>
			<verse number="32">Musani ukuba sisikhubekiso nakumaYuda, nakumaGrike, nakuwo ibandla likaThixo;</verse>
			<verse number="33">njengokuba nam ndikholisa bonke ezintweni zonke, ndingafuni okwam ukulungelwa, ndifuna okwabaninzi, ukuze basindiswe.</verse>
		</chapter>
		<chapter number="11">
			<verse number="1">Yibani ngabaxelisa mna, njengokuba nam ndixelisa uKristu.</verse>
			<verse number="2">Ke kaloku ndiyanidumisa, bazalwana, kuba nindikhumbula ngeendawo zonke, nizibambile izithethe, njengoko ndaninikelayo.</verse>
			<verse number="3">Kodwa ndithanda ukuba nazi, ukuba intloko yomntu wonke oyindoda nguKristu; intloko yomfazi yindoda; intloko ke kaKristu nguThixo.</verse>
			<verse number="4">Umntu wonke oyindoda, ethandaza, mhlawumbi eprofeta, enento entloko, uya intloko yakhe.</verse>
			<verse number="5">Umntu wonke ke ongumfazi, ethandaza, mhlawumbi eprofeta, engenasigqubuthelo entloko, uyayihlaza eyakhe intloko; kuba oko kunto-nye nokuba uchetyiwe.</verse>
			<verse number="6">Kuba umfazi, ukuba akagqubuthele, makaselenquthulwa nokunquthulwa. Ke ukuba kulihlazo kumfazi ukuba anquthulwe, mhlawumbi achetywe, makabe nesigqubuthelo.</verse>
			<verse number="7">Kuba indoda okunene ayifanele ukuba nesigqubuthelo entloko, ekubeni ingumfanekiselo nozuko lukaThixo; ke yena umfazi luzuko lwendoda.</verse>
			<verse number="8">Kuba indoda ayiphume emfazini; ngumfazi oyindoda;</verse>
			<verse number="9">kuba indoda ayidalwanga ngenxa yomfazi; umfazi ke ngendoda.</verse>
			<verse number="10">Ngenxa yoko umfazi ufanele ukuba abe nomqondiso wegunya phezu kwentloko, ngenxa yezithunywa zezulu.</verse>
			<verse number="11">Kodwa eNkosini apha indoda ayingaphandle komfazi, nomfazi akangaphandle kwendoda;</verse>
			<verse number="12">kuba, njengokuba umfazi ephume kwindoda, ngokunjalo nayo indoda ingaye umfazi; kodwa zonke izinto zikaThixo.</verse>
			<verse number="13">Zigwebeleni ngokwenu. Kumfanele na ukuba umfazi athandaze kuThixo, engagqubuthele?</verse>
			<verse number="14">Kananjalo imvelo ngokwayo ayinifundisi na, ukuba indoda okunene ethi ibe neenwele ezinde, kulihlazo oko kuyo?</verse>
			<verse number="15">Ke yena umfazi, ukuba uthi abe neenwele ezinde, kuluzuko oko kuye; ngokuba wazinikwa iinwele ezinde endaweni yesigqubuthelo.</verse>
			<verse number="16">Ke ukuba ubani ubonakala ethanda ukuphika, thina asinasiko linjalo, kwanawo amabandla kaThixo.</verse>
			<verse number="17">Ke kaloku, ndinithethela le ndawo nje, andinincomi, ukuba ukuhlangana kwenu ndawonye akusingisi kokhona kulungileyo;</verse>
			<verse number="18">Kuba kuqalake, nakuhlangana ebandleni, ndiyeva ukuba kubakho izahlukahlukano phakathi kwenu; nam ke ndiyakholwa yiyo.</verse>
			<verse number="19">Kuba kumele ukuba kubekho nezahlukano phakathi kwenu, ukuze abacikidekileyo babonakale phakathi kwenu.</verse>
			<verse number="20">Xenikweni ngoko nithe nahlangana ndawonye, asikuko ukuba nidle isidlo seNkosi;</verse>
			<verse number="21">Kaloku xa batyayo elowo udla owakhe isidlo, aze omnye alambe, omnye anxile.</verse>
			<verse number="22">Yintoni na? Aninazindlu zokudlela nokusela na? Okanye nidela ibandla likaThixo na, nibadanisa nje abangenanto? Ndithini na kuwe? Ndinidumise na kule nto? andikuncomi;</verse>
			<verse number="23">Kuba mna ndakwamkela eNkosini oko ndikunikeleyo nokukunikela kuni: Okokuba iNkosi uYesu, ngobusuku eyanikelwa ngabo, yathabatha isonka;</verse>
			<verse number="24">yaza yakuba ibulele, yasiqhekeza, yathi, Thabathani, nidle, ngumzimba wam lo, owaphulelwa nina; oku kwenzeleni ukundikhumbula.</verse>
			<verse number="25">Kwangokunjalo yathabatha nayo indebe, emva kokuba kudliwe, isithi, Le ndebe ingumnqophiso omtsha osegazini lam; ngamaxesha onke enisukuba niyisela, oku kwenzeleni ukundikhumbula.</verse>
			<verse number="26">Kuba ngamaxesha onke enisukuba nisidla eso sonka, niyisele loo ndebe, niyakwazisa ukufa kweNkosi, ide ifike.</verse>
			<verse number="27">Ngoko ke, osukuba esidla eso sonka, ayisele indebe yeNkosi, ngokungafanelekileyo, woba netyala lomzimba negazi leNkosi.</verse>
			<verse number="28">Makazicikide ke ngokwakhe umntu, aze ngokunjalo adle kwisonka eso, ayisele nendebe leyo;</verse>
			<verse number="29">kuba lowo udlayo, uselayo, ngokungafanelekileyo, uzidlela aziselele ukugwetywa, engawucaluli nje umzimba weNkosi.</verse>
			<verse number="30">Ngenxa yoku baninzi phakathi kwenu abaswele amandla, nabayimilwelwe, banele nabalele ukufa.</verse>
			<verse number="31">Kuba xa besizicalula, ngesiba asigwetywa.</verse>
			<verse number="32">Sigwetywa nje ke, siyaqeqeshwa yiNkosi, ukuze singasingelwa phantsi ndawonye nehlabathi.</verse>
			<verse number="33">Ngoko ke, bazalwana bam, xa nihlangene ndawonye ukuba nidle, lindanani.</verse>
			<verse number="34">Ukuba ubani ulambile, makatye ekhaya; ukuze ningahlangani ndawonye ukuze nigwetywe. Eziseleyo ke iindawo ndozilungisa ndakufika.</verse>
		</chapter>
		<chapter number="12">
			<verse number="1">Ke ngezipho ezizezoMoya andithandi ukuba ningazi, bazalwana.</verse>
			<verse number="2">Niyazi ukuba nanifudula niziintlanga, nikhukuliselwe ezithixweni ezizizidenge, njengoko nisakuthi nikhokelwe ngako.</verse>
			<verse number="3">Kungoko ndinazisayo, ukuba akukho namnye, ethetha ekuMoya kaThixo, unokuthi ungosingelwe phantsi uYesu; kanjalo akukho namnye unako ukuthi uyiNkosi uYesu, engekuye uMoya oyiNgcwele.</verse>
			<verse number="4">Ke kaloku kukho izabelo ngezabelo zezibabalo, kodwa ke ikwanguloo Moya mnye.</verse>
			<verse number="5">Kukho nezabelo ngezabelo zezabelo zemisebenzi, kodwa ikwayiloo Nkosi inye.</verse>
			<verse number="6">Kukho nezabelo ngezabelo zeentsebenzo, kodwa ke ikwanguloo Thixo mnye uzisebenzayo izinto zonke kubo bonke.</verse>
			<verse number="7">Elowo ke uphiwa ukubonakalalisa uMoya, kuze kubekho okulungele bonke;</verse>
			<verse number="8">Kuba omnye okunene uphiwa ngaye uMoya ilizwi lobulumko; omnye ke, ilizwi lokwazi kwangaloo Moya;</verse>
			<verse number="9">wumbi ke uphiwa ukholo kwangaloo Moya; omnye ke, izibabalo zeziphiliso kwangaloo Moya;</verse>
			<verse number="10">omnye ke uphiwa imimangaliso; omnye isiprofeto esi; omnye ke, ukucalula oomoya; wumbi ke, iintlobo zeelwimi; omnye ke, ukucaciswa kweelwimi;</verse>
			<verse number="11">Zonke ke ezi zinto zisetyenzwa kwangaloo Moya mnye; umabela elowo ngokwakhe njengoko athandayo.</verse>
			<verse number="12">Kuba, kwanjengokuba umzimba umnye, unamalungu amaninzi, abe ke onke amalungu aloo mzimba mnye, emaninzi nje, emzimba mnye, ukwanjalo ke noKristu lo.</verse>
			<verse number="13">Kaloku thina sonke sabhaptizelwa mzimbeni mnye ngaMoya mnye, nokuba singamaYuda, nokuba singamaGrike, nokuba singamakhoboka, nokuba singabakhululekileyo; nokuba sasezwa Moyeni mnye sonke.</verse>
			<verse number="14">Kaloku nomzimba lo ungelungu linye, ungamaninzi.</verse>
			<verse number="15">Ukuba luthe unyawo, Ngokuba ndingesiso isandla, andingowasemzimbeni; Lo asingowasemzimbeni na?</verse>
			<verse number="16">Nokuba ithe indlebe, Ngokuba ndingelilo iliso, andingowasemzimbeni; Lo asingowasemzimbeni na?</verse>
			<verse number="17">Ukuba umzimba lo uphela ubuliliso, bekuya kuba phi na ukuva? Ukuba ubukukuva uphela, bekuya kuba phi na ukusezela?</verse>
			<verse number="18">Kungoku ke, uThixo uthe wawamisa amalungu onke emzimbeni, njengoko ethanda.</verse>
			<verse number="19">Ukuba ke onke ebelungu linye, ubuya kuba phi na umzimba?</verse>
			<verse number="20">Kungoku ke maninzi okunene amalungu, kodwa mnye wona umzimba.</verse>
			<verse number="21">Alinako ke iliso ukuthi kwisandla, Akufuneki kum; kanjalo intloko ayinakuthi kwiinyawo, Anifuneki kum.</verse>
			<verse number="22">Kambe ke wona amalungu la malungu omzimba abonakala ebuthathaka ngakumbi.</verse>
			<verse number="23">Namalungu omzimba esiba ngaswele imbeko kunamanye, lawo ngawona siwabeka embekweni; aze amalungu ethu abekekileyo, abe ngawona abekekileyo.</verse>
			<verse number="24">Amalungu ethu ke abekekileyo akufuneki nto kuwo. Usuke uThixo wawumanya umzimba, wathi ilungu elingento walibeka kweyona mbeko inkulu;</verse>
			<verse number="25">ukuze kungabikho kwahlukahlukana emzimbeni; kodwa ukuba amalungu anyamekelane;</verse>
			<verse number="26">kuthi, nokuba lilungu elinye eliva ubunzima, avelane amalungu onke; nokuba lilungu elinye elizukiswayo, avuyisane amalungu onke.</verse>
			<verse number="27">Nina ke ningumzimba kaKristu, ngokwamalungu mnye.</verse>
			<verse number="28">Inxenye uThixo wayimisa ebandleni, kuqala yangabapostile, okwesibini abaprofeti, okwesithathu abafundisi; kwaza kwaba yimisebenzi yamandla, kwaba zizibabalo zeziphiliso, iintsizo, izilawulo, iintlobo zeelwimi.</verse>
			<verse number="29">Bangabapostile bonke na? Bangabaprofeti bonke na? Ngabafundisi bonke? Banemisebenzi yamandla bonke na?</verse>
			<verse number="30">Baneziphiwo zokuphilisa bonke? Bathetha ngalwimi zimbi bonke yini na? Batolika bonke bephela?</verse>
			<verse number="31">Zondelelani ke ezona zibabalo zilungileyo, kanti ke ndisanibonisa eyona ndlela incamisileyo.</verse>
		</chapter>
		<chapter number="13">
			<verse number="1">Ndingafanelana ndithetha ngeelwimi zabantu nezezithunywa zezulu; uthando ke ndingenalo, ndisuke ndaba yixina ehlokomayo, necangci elikhenkcezayo.</verse>
			<verse number="2">Ndingafanelana ndinabo nobuprofeto, ndizazi iimfihlelo zonke, ndinako konke ukwazi; ndingafanelana ndinalo lonke ukholo, ngokokude ndisuse iintaba, uthando ke ndingenalo, andinto yanto.</verse>
			<verse number="3">Ndingafanelana ndisamkelisa amahlwempu ngempahla yam yonke, nokuba ndithe umzimba wam ndawunikela ukuba utshiswe, uthando ke ndingenalo, akundincedi lutho.</verse>
			<verse number="4">Uthando luzeka kade umsindo, lunobubele; uthando alunamona; Uthando alukhukhumali, alukhukhumali;</verse>
			<verse number="5">Aluziphathi okuziintloni; alufuni okukokwalo; alucaphuki; alucaphuki;</verse>
			<verse number="6">Aluvuyeli kungalungisi; luvuyisana nenyaniso;</verse>
			<verse number="7">Luthwala iinto zonke; lukholwa ziinto zonke; luthemba iinto zonke;</verse>
			<verse number="8">Uthando aluze lutshitshe; nokuba ke ziziprofeto, ziya kutshitshiswa; nokuba ziilwimi, ziya kupheza; nokuba kukwazi, kuya kuphuthiswa.</verse>
			<verse number="9">Kuba siyazi ngokuyinxenye, siprofeta ngokuyinxenye.</verse>
			<verse number="10">Xa kuthe ke kwafika okuzalisekileyo, kuya kwandula ukuphuthiswa okuyinxenye.</verse>
			<verse number="11">Oko bendingumntwana, bendithetha ngokomntwana, bendiqonda ngokomntwana, bendicamanga ngokomntwana; ndithe ke, ndakuba yindoda, ndazibhangisa izinto zobuntwana.</verse>
			<verse number="12">Kuba ngoku sikhangela esipilini ngokwamanakanibe; oko ke, siya kukhangelana ebusweni. Ngoku ndiyazi ngokuyinxenye; oko ke ndiya kwazi, njengokuba ndaziwayo nam.</verse>
			<verse number="13">Kungoku ke kuhleli ukholo, ithemba, uthando, ezo zinto zontathu; eyona inkulu ke kuzo apho luthando.</verse>
		</chapter>
		<chapter number="14">
			<verse number="1">Phuthumani uthando olo, nibe kodwa nizizondelela izipho ezizezoMoya, ngokukodwa ke ukuba niprofete.</verse>
			<verse number="2">Kaloku lowo uthetha ngalulwimi lumbi akathethi bantwini, uthetha kuThixo, kuba akukho namnye umvayo; kanti ke ngomoya uthetha iimfihlelo.</verse>
			<verse number="3">Ke yena oprofetayo uthetha ebantwini ulwakheko, noyalo, nokhuzo.</verse>
			<verse number="4">Lowo uthetha ngalulwimi lumbi uzakha yena; ke yena oprofetayo wakha ibandla.</verse>
			<verse number="5">Ndiyathanda ke ukuba nithethe ngalwimi zimbi nonke, noko ke ndithanda ngokukodwa ukuba niprofete. Kuba yena oprofetayo mkhulu kunalowo uthetha ngalwimi zimbi, xa lo angayicacisiyo intetho, ukuze ibandla libe nokwakheka.</verse>
			<verse number="6">Kunjalo ke, bazalwana, ukuba ndithe ndeza kuni, ndithetha ngalwimi zimbi, bendiya kuninceda ntoni na, xa ndingathanga ndithethe kuni ndinesityhilelo, ndinokwazi, ndinesiprofeto, ndinemfundiso?</verse>
			<verse number="7">Khona kwizinto ezihlokomayo ezingenamphefumlo, ezinjengembande, nohadi, ukuba azithanga zahlule ukuhlokoma kwazo, bekungathiwani na ukwaziwa oko kubethwayo ngembande, noko kubethwayo ngohadi?</verse>
			<verse number="8">Kuba kanjalo, xa ixilongo lithe lalila ngezwi elingaqondakaliyo, ngubani na owoyixhobela imfazwe?</verse>
			<verse number="9">Ngokukwanjalo nani, ukuba anithanga nithethe ngalo ulwimi intetho eqondeka kakuhle, yothiwani na ukwaziwa into enithetha yona? kuba nothethela esibhakabhakeni.</verse>
			<verse number="10">Nokuba zingaba sezingakanani na ukuba zininzi kwazo iintlobo zeentetho ehlabathini, akukho nalunye kuzo olungenanto luthetha yona.</verse>
			<verse number="11">Ukuba ngoko andithanga ndiyazi intsingiselo yentetho, ndoba ngumbharbhari kothethayo, nothethayo woba ngumbharbhari kum.</verse>
			<verse number="12">Ngokukwanjalo nani, ekubeni kaloku nizondelela izipho ezizezoMoya, zifuneleni ukuba nibe nazo ngokugqithiseleyo, ukuze lakheke ibandla.</verse>
			<verse number="13">Ngenxa yoko ndithi, othethayo ngalwimi zimbi, makathandazele ukuba icace intetho yakhe.</verse>
			<verse number="14">Kuba xa ndithandaza ngalulwimi lumbi, umoya wam uyathandaza okunene wona, ke yona ingqiqo yam ayinasiqhamo.</verse>
			<verse number="15">Kuthini na ke ngoko? Ndiya kuthandaza ngomoya, ndithandaze nangengqiqo; ndiya kuvuma ngomoya, ndivume nangengqiqo.</verse>
			<verse number="16">Okanye, ukuba uthe wasikelela ngomoya wodwa, wothini na lowo uhleliyo endaweni yongenakwazi ukuthi, Amen, ekubuleleni kwakho, ekubeni kaloku into oyithethayo engayazi?</verse>
			<verse number="17">Kuba okunene wena uyatyapha ukubulela, kodwa onguwumbi akakheki.</verse>
			<verse number="18">Ndiyabulela kuThixo wam, kuba ndithetha ngalwimi zimbi ngaphezu kwenu nonke;</verse>
			<verse number="19">Kodwa ke ebandleni ndithanda ukuthetha amazwi abe mahlanu ngayo ingqiqo yam, ukuze ndibafundise nabanye, kunokuba ndithethe amazwi angamawaka alishumi, ngalulwimi lumbi.</verse>
			<verse number="20">Bazalwana, musani ukuba ngabantwana engqondweni, ebubini yibani ziintsana, engqondweni ke yibani ngabantu abakhulu.</verse>
			<verse number="21">Emthethweni kubhaliwe kwathiwa, Ndiya kuthetha kwaba bantu ngalwimi zimbi nangamlomo wumbi; noko kunjalo, abayi kundiva, itsho iNkosi.</verse>
			<verse number="22">Ngoko ke iilwimi ezi zikho ukuba zibe ngumqondiso kwabo bangakholwayo, kungekubo abakholwayo: ke sona isiprofeto asisesabangakholwayo, sesabakholwayo.</verse>
			<verse number="23">Xa lithe lahlangana ndawonye ibandla liphela, bathetha bonke ngalwimi zimbi, kwaza kwangena abangenakwazi, nokuba ngabangakholwayo, abasayi kuthi na, niyageza?</verse>
			<verse number="24">Ke ukuba bathi bonke baprofete, kuze ke kungene umntu ongakholwayo, nokuba ngongenakwazi, uyohlwaywa ngabo bonke, adane;</verse>
			<verse number="25">zize ngokunjalo izinto ezifihlakeleyo zentliziyo yakhe zibonakalaliswe; wothi ngokunjalo, esiwa ngobuso, amnqule uThixo, exela ukuba uThixo uphakathi kwenu okwenyaniso.</verse>
			<verse number="26">Kuthini na ke ngoko, bazalwana? Xa sukuba nihlangene, uthi elowo kuni abe nengoma, abe nemfundiso, abe nalulwimi lumbi, abe nesityhilelo, abe nokuchaza intetho. Zonke izinto mazenziwe ukuze zakheke.</verse>
			<verse number="27">Kaloku ukuba umntu uthetha ngalulwimi lumbi, makuthethe babini, mhlawumbi bathathu, bangegqithi, kube ngokulandelelana, aze omnye atolike.</verse>
			<verse number="28">Ke xa kungekho mchazi-ntetho, makathi cwaka ebandleni; makathethe kuye ngokwakhe nakuThixo.</verse>
			<verse number="29">Abaprofeti ke, makuthethe babini, mhlawumbi bathathu, abanye bacalule.</verse>
			<verse number="30">Ukuba ke kuthe watyhilelwa into omnye ehleli khona, owokuqala makathi cwaka.</verse>
			<verse number="31">Kuba ninako ukuprofeta ngabanye nonke, ukuze bafunde bonke, bavuselelwe bonke.</verse>
			<verse number="32">Kwaye oomoya babaprofeti bayabathobela abaprofeti.</verse>
			<verse number="33">Kuba uThixo akangowesiphithiphithi, ngowoxolo; njengokuba kunjalo kuwo onke amabandla abangcwele.</verse>
			<verse number="34">Abafazi benu mabathi tu emabandleni; kuba abavunyelwa bona ukuba bathethe. Basuka bathobele, njengokuba usitsho nomthetho.</verse>
			<verse number="35">Ukuba ke banga bangaqonda into, mabayibuze ekhaya kwawabo amadoda; kuba lihlazo kubafazi ukuthetha ebandleni.</verse>
			<verse number="36">Yintoni na? Kanene ilizwi likaThixo laphuma livela kuni na? Ngaba lize kuni nedwa?</verse>
			<verse number="37">Ukuba umntu uba ungumprofeti, nokuba uba ungowoMoya, makazazi kakuhle izinto endinibhalela zona, ukuba yimithetho yeNkosi.</verse>
			<verse number="38">Ke ukuba umntu akazi, makangazi.</verse>
			<verse number="39">Kungoko ndithi, bazalwana, kuzondeleleni ukuprofeta, ningakwaleli ukuthetha ngalwimi zimbi.</verse>
			<verse number="40">Zonke izinto mazenziwe ngokubekekileyo, nangolungelelwano.</verse>
		</chapter>
		<chapter number="15">
			<verse number="1">Ke kaloku, bazalwana, ndiyanazisa iindaba ezilungileyo, ezo ndazishumayela kuni, nazamkelayo nokuzamkela, nimiyo kuzo;</verse>
			<verse number="2">Nisindiswayo nokusindiswa ngazo, ukuba nizibambile ngelizwi endazishumayela ngalo kuni; ukuba anithe nafumana nakholwa.</verse>
			<verse number="3">Kuba ndaninikela kweziyintloko izinto oko ndakwamkelayo nokukwamkela: okokuba uKristu wazifela izono zethu, ngokwezibhalo;</verse>
			<verse number="4">nokokuba wangcwatywa, nokokuba uvukile ngomhla wesithathu ngokwezibhalo;</verse>
			<verse number="5">nokokuba wabonwa nguKefas, emva koko ngabalishumi elinababini.</verse>
			<verse number="6">Emveni kuko wabonwa ngaxesha linye ngabazalwana abangaphezu kwamakhulu amahlanu, ababengaphezu kwamakhulu amahlanu; abasahleliyo nangoku abona baninzi kubo; inxenye ke yalala ukufa.</verse>
			<verse number="7">Emva koko wabonwa nguYakobi; emva koko kubo bonke abapostile.</verse>
			<verse number="8">Ekugqibeleni ke kwabo bonke, kwanga kukwinto ezelwe lingekabi lilixa layo, wabonwa nandim.</verse>
			<verse number="9">Kuba mna ndingoyena mncinanana kubapostile, endingafanele kubizwa ngokuba ngumpostile, ngenxa enokuba ndalitshutshisa ibandla likaThixo.</verse>
			<verse number="10">Ke ngobabalo lukaThixo ndiyinto endiyiyo, nobabalo lwakhe kum alubanga nakulambatha; ndesuka ndabagqitha bonke ngokubulaleka; ingendim ke, ilubabalo lukaThixo olunam.</verse>
			<verse number="11">Ngoko ke, nokuba ndim, nokuba ngabo, senjenjalo thina ukushumayela; nenjenjalo ke nina ukukholwa.</verse>
			<verse number="12">Ke, ukuba uKristu uyashunyayelwa ukuba uvukile kwabafileyo, batsho ngani na abathile phakathi kwenu ukuthi, akukho luvuko lwabafileyo?</verse>
			<verse number="13">Ke, ukuba akukho luvuko lwabafileyo, woba akavukanga noKristu;</verse>
			<verse number="14">Ukuba ke uKristu akavukanga, koba akunto ukushumayela kwethu, loba luyalambatha nokholo lwenu.</verse>
			<verse number="15">Sofunyanwa ke singawo namangqina amxokayo uThixo; ngokuba sangqinayo ngoThixo ukuba wamvusa uKristu, angamvusanga, ukuba ke kanti abafileyo abavuki.</verse>
			<verse number="16">Kuba, ukuba abafileyo abavuki, noKristu woba akavukanga.</verse>
			<verse number="17">Ukuba ke uKristu akavukanga, loba luyinto engeyanto ukholo lwenu; nisesezonweni zenu;</verse>
			<verse number="18">ngoko nabalele ukufa bekuKristu, boba batshabalele.</verse>
			<verse number="19">Ukuba singabathembele kuKristu kobu bomi bodwa, soba sizezona ntsizana kubantu bonke.</verse>
			<verse number="20">uKristu yena kunje uvukile kwabafileyo, waba yintlahlela yabalele ukufa.</verse>
			<verse number="21">Kuba ekubeni kaloku kungomntu ukufa, kukwangomntu ukuvuka kwabafileyo.</verse>
			<verse number="22">Kuba, njengokuba kuye uAdam bafa bonke, ngokunjalo nakuye uKristu baya kudliswa ubomi bonke.</verse>
			<verse number="23">Elowo ke kolwakhe uluhlu; kamva abakhe bangabakaKristu ekufikeni kwakhe.</verse>
			<verse number="24">Kwandule ke ukubakho isiphelo, xa athe wabunikela ubukumkani kuye uThixo uYise, xa athe wabubhangisa bonke ubulawuli, nalo lonke igunya, namandla.</verse>
			<verse number="25">Kuba umelwe yena kukuthi alawule, ade azibeke phantsi kweenyawo zakhe zonke iintshaba.</verse>
			<verse number="26">Olokugqibela utshaba oluya kubhangiswa kukufa;</verse>
			<verse number="27">Kuba izinto zonke wazithobela phantsi kweenyawo zakhe. Ke xa athi, zonke izinto zithotyiwe, kuyabonakala ukuba akabalwa lowo wazithobela phantsi kwakhe zonke izinto.</verse>
			<verse number="28">Xa ke zithe zathotyelwa phantsi kwakhe zonke izinto, uya kwandula noNyana ngokwakhe athotyelwe phantsi kwalowo wazithobela phantsi kwakhe zonke izinto, ukuze uThixo abe zizinto zonke kubo bonke.</verse>
			<verse number="29">Okanye baya kuthini na abo babhaptizelwa abafileyo, ukuba abafileyo abavuki? yini na ke ukuba babhaptizelwe abafileyo?</verse>
			<verse number="30">Nathi, yini na ukuba sibe semngciphekweni amaxa onke?</verse>
			<verse number="31">Ndisekufeni imihla ngemihla; qondani ngokuzingca kwam ngani, endinako ndikuKristu Yesu, iNkosi yethu.</verse>
			<verse number="32">Ukuba ndithe ngokwabantu ndalwa namarhamncwa e-Efese, kundinceda ntoni na? masidle, sisele; kuba ngomso siya kufa.</verse>
			<verse number="33">Musani ukulahlekiswa. Incoko embi yonakalisa izimilo ezilungileyo.</verse>
			<verse number="34">Vumelani ubulungisa, ningoni; kuba inxenye inentswela-kumazi uThixo; nditsho ukuba nidane.</verse>
			<verse number="35">Wosuka ubani athi, Bathini na ukuvuka abafileyo? beza benamzimba mni na?</verse>
			<verse number="36">Msweli-kuqonda wena, into oyihlwayelayo ayenziwa iphile, ukuba ayikhanga ife;</verse>
			<verse number="37">Kanjalo loo nto uyihlwayelayo, akuhlwayeli sona isiqu sento esiya kubakho; uhlwayela ukhozo nje, lungathi lube lolwengqolowa, nokuba lolwezinye iintlobo;</verse>
			<verse number="38">Kodwa uThixo ulunika isiqu, njengoko athandileyo; iyileyo imbewu uyinika esisesayo isiqu.</verse>
			<verse number="39">Yonke inyama ayinyama-nye; enye yinyama yabantu, enye yinyama yeenkomo, enye yeyeentlanzi, enye yeyeentaka.</verse>
			<verse number="40">Kukho nemizimba yasezulwini, nemizimba yasemhlabeni; kodwa ubuqaqawuli bowasezulwini bunye, bubodwa ubuqaqawuli bowasemhlabeni.</verse>
			<verse number="41">Bubodwa ubuqaqawuli belanga, bubodwa ubuqaqawuli benyanga, bubodwa ubuqaqawuli beenkwenkwezi; kuba inkwenkwezi iyahluka kwenye inkwenkwezi ngobuqaqawuli.</verse>
			<verse number="42">Lunjalo ke kanye novuko lwabafileyo. Uhlwayelwa unokonakala; luvuswa lungenakonakala;</verse>
			<verse number="43">Uhlwayelwa uswele imbeko; Uhlwayelwa uswele amandla, uvuka unobuqaqawuli; luvuka lusemandleni;</verse>
			<verse number="44">Kuhlwayelwa umzimba wemvelo; kuvuka umzimba womoya. Kukho umzimba ongowemvelo, kukho nomzimba ongowomoya.</verse>
			<verse number="45">Ngokunjalo kubhaliwe kwathiwa, Owokuqala umntu uAdam waba ngumphefumlo odla ubomi; owokugqibela uAdam waba ngumoya odlisa ubomi.</verse>
			<verse number="46">Ke akuqali okomoya; kuqala okwemvelo, kwandule ukuza okomoya, kwandule ke oko koMoya.</verse>
			<verse number="47">Owokuqala umntu uphume emhlabeni, ungowomhlaba; owesibini umntu ke, iNkosi, uphume emazulwini.</verse>
			<verse number="48">Njengoko enjalo owomhlaba, bakwayiyo abomhlaba; kanjalo nento ayiyo osemazulwini, bakwayiyo abo basemazulwini.</verse>
			<verse number="49">Njengoko sawambathayo umfanekiselo wowomhlaba, siya kuwambatha nomfanekiselo wosemazulwini.</verse>
			<verse number="50">Ke, bazalwana, nditsho ukuthi, inyama negazi azinako ukubudla ilifa ubukumkani bukaThixo; nokonakala akunakukudla ilifa ukungonakali.</verse>
			<verse number="51">Niyabona, ndinixelela imfihlelo: Okunene asiyi kulala ukufa sonke; Asiyi kulala sonke, kodwa siya kwenziwa ngakumbi sonke;</verse>
			<verse number="52">Ngesiquphe, ngephanyazo, ngexilongo lokugqibela; kuba liya kukhala ixilongo, bavuke abafileyo bengenakonakala, senziwe ngakumbi ke thina.</verse>
			<verse number="53">Kuba kumele oku konakalayo ukwambatha ukungonakali, noku kufayo ukwambatha ukungafi.</verse>
			<verse number="54">Xa ke oku konakalayo kuthe kwambatha ukungonakali, noku kufayo kuthe kwambatha ukungafi, liya kwandula ukwenzeka ilizwi elibhaliweyo lokuthi, Ukufa kufincelwe eloyisweni.</verse>
			<verse number="55">Luphi na, kufa, ulwamvila lwakho? luphi na, bethuna, uloyiso lwakho?</verse>
			<verse number="56">Ulwamvila lokufa sisono; amandla esono ngumthetho.</verse>
			<verse number="57">Makubulelwe ke kuThixo osinikayo uloyiso olo, ngayo iNkosi yethu uYesu Kristu.</verse>
			<verse number="58">Ngoko ke, bazalwana bam baziintanda, qinani, ningabi nakushukuma; nihlale niphuphuma umsebenzi weNkosi, nisazi nje ukuba ukubulaleka kwenu akulambathi eNkosini.</verse>
		</chapter>
		<chapter number="16">
			<verse number="1">Ke kaloku, ngokubuthwa kwemali yokusiza amakholwa, yenzani ngokunjalo nani ndawamisela amabandla kaThixo akwelaseGalati.</verse>
			<verse number="2">Ngolokuqala usuku, iiveki ngeeveki, elowo kuni makabeke ekhaya, eqweba, into asukuba esikelelwe ngayo;</verse>
			<verse number="3">Ndakuba ndifikile, enisukuba nibacikidile nakholwa ngabo, ndobathuma bona benencwadi, base isipho senu esi eYerusalem.</verse>
			<verse number="4">Ke ukuba kuthe kwabonakala ukuba nam ndiye, bohamba kunye nam.</verse>
			<verse number="5">Emva koko ndiya kuza kuni, xa ndithe ndacanda kwelaseMakedoni, kuba ndiya kwanela ukucanda nje elaseMakedoni.</verse>
			<verse number="6">Ke kuni mhlawumbi ndingathi ndihlale ndidlulise nobusika, ukuze nina nindiphelekelele apho ndisukuba ndisiya khona.</verse>
			<verse number="7">Kuba andithandi ukuba ndinibone ngoku ndidlulayo; kodwa ndithemba ukuba ndokha ndihlale kuni ixesha elithile, ukuba iNkosi ithe yavuma.</verse>
			<verse number="8">Kodwa ndiya kuhlala e-Efese kude kubekho ipentekoste.</verse>
			<verse number="9">Kuba ndivulelwe umnyango omkhulu onamandla, bebaninzi nabachasi.</verse>
			<verse number="10">Ukuba uTimoti uthe wafika, ize nikhangele ukuba angabi nakoyika phakathi kwenu; kuba uyawusebenza umsebenzi weNkosi, kwanjengam.</verse>
			<verse number="11">Makungabikho mntu ngoko umenza into engento. Mphelekeleleni ke ninoxolo, ukuze eze kum; kuba ndimlindile kunye nabazalwana.</verse>
			<verse number="12">Ke kaloku, ngaye nApolo umzalwana, ndamvuselela kakhulu, ukuba eze kuni kunye nabazalwana. Kuye akubangakho kanye ukuthanda ukuza okwakalokunje; woza ke, xa athe wanethuba elilungileyo.</verse>
			<verse number="13">Phaphani, yimani elukholweni; yibani ngamadoda; yomelelani.</verse>
			<verse number="14">Zonke izinto zenu mazenziwe ngothando.</verse>
			<verse number="15">Ndiyanivuselela ke nina, bazalwana, niyayazi indlu kaStefana, ukuba iyintlahlela yelaseAkaya, yazinikela ekulungiseleleni abangcwele;</verse>
			<verse number="16">ukuba nibalulamele abanjalo, nakubo bonke abasincedayo nababulalekayo.</verse>
			<verse number="17">Ndiyavuya ke ngokufika kukaStefana noFortunato noAkayiko; ngokuba bakwenzelelele bona ukungabikho kwenu;</verse>
			<verse number="18">Kuba bawuphumzile umoya wam nowenu. Bazini kakuhle ngoko abanjalo.</verse>
			<verse number="19">Ayanibulisa amabandla aseAsiya. Bayanibulisa kunene eNkosini uAkwila noPrisila, kunye nebandla elisendlwini yabo.</verse>
			<verse number="20">Bayanibulisa abazalwana bonke. Bulisanani ngolwango olungcwele.</verse>
			<verse number="21">Umbuliso ungesam isandla, mna Pawulos.</verse>
			<verse number="22">Ukuba ubani akayithandi iNkosi uYesu Kristu, makasingelwe phantsi.</verse>
			<verse number="23">Ubabalo lweNkosi yethu uYesu Kristu malube nani.</verse>
			<verse number="24">Uthando lwam malube nani nonke bakuKristu Yesu. Amen. (Incwadi yokuqala eya kwabaseKorinte yabhalwa nguStefano noFortunato noAkayiko noTimoti eFilipi.)</verse>
		</chapter>
	</book>
	<book number="47">
		<chapter number="1">
			<verse number="1">uPawulos, umpostile kaYesu Kristu ngokuthanda kukaThixo, noTimoti umzalwana, ubhalela ibandla likaThixo eliseKorinte, ndawonye nabo bonke abangcwele abakulo lonke elaseAkaya;</verse>
			<verse number="2">bathi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="3">Makabongwe uThixo, uYise weNkosi yethu uYesu Krestu, uYise onenceba, uThixo wentuthuzelo yonke,</verse>
			<verse number="4">osithuthuzelayo kuyo yonke imbandezelo yethu, ukuze sibe nako ukubathuthuzela abakwinto yonke eyimbandezelo, ngayo intuthuzelo esithuthuzelwa ngayo nathi nguye uThixo.</verse>
			<verse number="5">Kaloku, njengokuba iintlungu zikaKristu ziphuphumela kuthi, ngokunjalo ithi nentuthuzelo yethu iphuphume ngoKristu.</verse>
			<verse number="6">Ukuba ke siyabandezelwa, oko kungenxa yentuthuzelo yenu nosindiso lona olusebenzayo, ukuze ninyamezele kwaezo ntlungu sizivayo nathi;</verse>
			<verse number="7">Kanjalo ithemba lethu ngani liqinisekile; sisazi ukuba, njengokuba ningamadlelane nathi ngazo iintlungu, ngokunjalo niyakuba ngawo nangentuthuzelo.</verse>
			<verse number="8">Kuba asithandi, bazalwana, ukuba ningayazi, imbandezelo yethu eyasihlelayo kwelaseAsiya: ukuba saxineka ngokuncamisileyo ngokomelela, ngokokude sibuncame kanye nobomi.</verse>
			<verse number="9">Ke kaloku besinesigwebo sokufa ngokwethu, ukuze singakholosi ngokwethu, sithembele kuThixo ovusa abafileyo;</verse>
			<verse number="10">owasihlangulayo ekufeni okungaka, ohlangulayo; esithembele ngaye ukuba usaya kusihlangula;</verse>
			<verse number="11">Nani nincedisana nani ngokusikhungela, ukuze isipho esingokubabalwa, esenzelwe sona thina ngabantu abaninzi, sibulelwe ngabaninzi ngenxa yethu.</verse>
			<verse number="12">Kuba oko kuqhayisa kwethu kukungqina kwesazela sethu, ukuba sithe ehlabathini apha, ngokukodwa ke kuni, sahlala singabangenakumbi, sinokungcwengeka okuvela kuThixo, singenabulumko bubobenyama, sinobabalo lukaThixo.</verse>
			<verse number="13">Kuba asinibhaleli zimbi izinto, ikwazezo nizilesayo, nizaziyo kakuhle; Ndiyathemba ke ukuba niya kuvuma kude kuse ekupheleni;</verse>
			<verse number="14">njengokuba nasaziyo kakuhle ngokuyinxenye, ukuba siliqhayiya lenu, kwanjengokuba nani nilelethu ngemini yeNkosi uYesu.</verse>
			<verse number="15">Ke kaloku ndinaloo nkoloseko ke, ndanqwenela ukunga ndingeza kuni kuqala, ukuze nibabalwe okwesibini;</verse>
			<verse number="16">ndize ndicande kuni ukuya kwelaseMakedoni, ndibuye, ndivela kwelaseMakedoni, ndize kuni, ndiphelekelelwe nini ukuya kwelakwaYuda.</verse>
			<verse number="17">Xa ngoko ndandifuna oko, ndandifeketha na kanti? Okanye izinto endizicebayo, ndiziceba ngokwenyama yini na ukuze nje kubekho kum nje, ukuba ube nguewe, ewe; nohayi, hayi?</verse>
			<verse number="18">Ethembekile nje ke uThixo, ilizwi lethu kuni alibanga nguewe nohayi.</verse>
			<verse number="19">Kuba yena okaThixo uNyana, uYesu Kristu, owavakaliswayo phakathi kwenu sithi (ndim ke noSilvano noTimoti), akabanga nguewe nohayi; kuye nguewe kwakanye.</verse>
			<verse number="20">Kuye onke amadinga kaThixo anguewe, ukuye uAmen, ukuze kuzukiswe uThixo ngathi.</verse>
			<verse number="21">Osiqiniselayo ke ndawonye nani kuKristu, osithambisayo ke, nguThixo;</verse>
			<verse number="22">ositywine wasiqinisa, wasinika isinyaniso soMoya, saba sezintliziyweni zethu.</verse>
			<verse number="23">Ke mna ndibiza uThixo, ukuba abe lingqina emphefumlweni wam, ukuba kungokunivela, endithe ndaba andikezi eKorinte.</verse>
			<verse number="24">Anditsho ngakulugagamela ukholo lwenu; nditsho ngokuba singabasebenza nani uvuyo lwenu; kuba nimi ngokholo.</verse>
		</chapter>
		<chapter number="2">
			<verse number="1">Mna ke okwam, ndagqiba kweli lokuba ndingabuyi ndize kuni ndibuhlungu.</verse>
			<verse number="2">Kuba mna ukuba ndinenza buhlungu, kusekho bani na ke ondenza ndibe nemihlali, ongenguye lowo wenziwe wabuhlungu kwandim?</verse>
			<verse number="3">Ndanibhalela ke oku, ukuze ndakufika ndingabi buhlungu ngabo bendimelwe kukuvuya ngabo; ndikholose ngani nonke, ukuba uvuyo lwam ikwalolwenu nonke.</verse>
			<verse number="4">Kuba ndanibhalela ekubandezelekeni nasekuxinezelekeni okukhulu kwentliziyo yam, ndineenyembezi ezininzi; ndingenzeli ukuze nenziwe buhlungu, ndisenzela ukuze nilwazi uthando endinithanda ngalo ngokugqithiseleyo.</verse>
			<verse number="5">Ke ukuba ubani wenze kwabuhlungu, akenze kwabuhlungu mna, wenze ngenxenye nina nonke;</verse>
			<verse number="6">Kumanele lowo unjalo oko kumkhalimela kwabaninzi;</verse>
			<verse number="7">Ngoko ke senithi kanye senimxolela, nimthuthuzele, hleze lowo unjalo aselesuka edliwa kukuba buhlungu ngokugqithiseleyo.</verse>
			<verse number="8">Kungoko ndiyaniyala ukuba niluqinisekise uthando lwenu kuye.</verse>
			<verse number="9">Kuba ndabhalela kona oku, ukuze ndikwazi ukucikideka kwenu, ukuba ningábevayo na ezintweni zonke.</verse>
			<verse number="10">Enimxolelayo ke into, ndiyamxolela nam;</verse>
			<verse number="11">hleze asidleke uSathana, kuba amaqhinga akhe siyawazi.</verse>
			<verse number="12">Ke kaloku, ndakuba ndifikile eTrowa, ndishumayela iindaba ezilungileyo zikaKristu, ndakuba ndivulelwe nomnyango weNkosi;</verse>
			<verse number="13">Andibanga nakonwaba emoyeni wam, ngokungamfumani uTito, umzalwana wam; ndesuka ndababulisa, ndemka ndaya kwelaseMakedoni.</verse>
			<verse number="14">Makubulelwe ke kuThixo, ohlala esiphuphuma uqhayiso ngoKristu, elibonakalalisa ngathi ivumba lokwaziwa kwakhe ezindaweni zonke.</verse>
			<verse number="15">Kuba kuye uThixo silivumba elimnandi likaKristu, phakathi kwabasindiswayo naphakathi kwabatshabalalayo.</verse>
			<verse number="16">Kwabanye silivumba lokufa elisa ekufeni; kwabanye ilivumba lobomi elisa ebomini. Ngubani na ke ozilingeneyo ezo zinto?</verse>
			<verse number="17">Kaloku asithi, njengabaninzi abo, silingxengelele ilizwi likaThixo; sisuka ngokwabokungcwengeka, sisuka ngokwabakwaThixo, sithethe phambi kwamehlo kaThixo, sikuKristu.</verse>
		</chapter>
		<chapter number="3">
			<verse number="1">Xa sitshoyo, singaba siyawaqala siziyaleze na? Okanye sifuna, njengabathile, kusini na, iincwadi zokuyalezwa kuni, nokuba zezokuyalezwa nini?</verse>
			<verse number="2">Incwadi yethu thina, ebhalwe ezintliziyweni zethu, nini; iyaziwa, ileswa ngabantu bonke;</verse>
			<verse number="3">Nibonakalalisiwe nje ukuba niyincwadi kaKristu, eyalungiselelwa sithi, engabhalwanga ngainki, ebhalwe ngoMoya kaThixo ophilileyo; kungekhona kumacwecwe amatye, kusemacwecweni angawenyama entliziyo.</verse>
			<verse number="4">Sinenkoloseko enjalo ke kuThixo ngaye uKristu.</verse>
			<verse number="5">Kungekuko ukuba silingene ngokwethu ukucamanga nto engathi iphuma kuthi ngokwethu; ukukulingana kwethu oko kuphuma kuThixo;</verse>
			<verse number="6">osenze nokusenza sakulingana ukuba ngabalungiseleli bomnqophiso omtsha; asingowombhalo lo, singawomoya; kuba ubhalo luyabulala, umoya ke udlisa ubomi.</verse>
			<verse number="7">Ke ukuba ulungiselelo lokufa, lukrolwe ematyeni ngokrolo, lwaba nobuqaqawuli, ngokokude oonyana bakaSirayeli bangabi nakuqwalasela ebusweni bukaMoses, ngenxa yobuqaqawuli bobuso bakhe; uzuko olo lwaluza kubhangiswa.</verse>
			<verse number="8">Luthini na ulungiselelo lwakhe uMoya, ukungabi nobuqaqawuli ngokugqithiseleyo?</verse>
			<verse number="9">Kuba, ukuba ulungiselelo olugwebayo lunobuqaqawuli, kokukhona luya kugqithisela ngobuqaqawuli ulungiselelo lobulungisa.</verse>
			<verse number="10">Kaloku kwanoko kwenziwe kwaba nobuqaqawuli, akwenziwanga kwaba nobuqaqawuli ngale ndawo, ngenxa ke yobuqaqawuli obu bona bubalaselayo.</verse>
			<verse number="11">Kuba xa oko bekuza kubhanga kunobuqaqawuli, kokukhona oku kuhleliyo kunobuqaqawuli.</verse>
			<verse number="12">Sinethemba elinjalo nje ke ngoko, kokukhona singafihlisiyo ukuthetha;</verse>
			<verse number="13">singabi njengoMoses, wabeka isigqubuthelo ebusweni bakhe, ukuze oonyana bakaSirayeli bangaqwalaseli esiphelweni soko bekuza kubhanga.</verse>
			<verse number="14">Zesuka noko zaqaqadekiswa iingqiqo zabo, kuba nanamhla sisahleli kwaeso sigqubuthelo ekulesweni kwawo umnqophiso omdala, singabhenqwanga, isigqubuthelo eso sibhangiswa kuKristu.</verse>
			<verse number="15">Kude kube namhla, xa kufundwa uMoses, kusuke kubekho isigqubuthelo entliziyweni yabo.</verse>
			<verse number="16">Ke xenikweni ithe ke yona yabuyela eNkosini sosuswa kuphele isigqubuthelo eso.</verse>
			<verse number="17">INkosi ke inguye uMoya; apho ke akhoyo uMoya weNkosi, kubakho inkululeko.</verse>
			<verse number="18">Ke thina sonke, sinobuso nje obubhenqwe isigqubuthelo, sibukhangela njengokwasesipilini ubuqaqawuli beNkosi, senziwa similise okwaloo mfanekiselo, sivela ebuqaqawulini sisinge ebuqaqawulini, kwanjengokuvela eNkosini enguMoya.</verse>
		</chapter>
		<chapter number="4">
			<verse number="1">Ngoko ke, sinalo nje olu lungiselelo, sithi, njengoko senzelwe inceba, singethi mandla;</verse>
			<verse number="2">sisuke sazilahla izinto ezifihlakeleyo eziziintloni, singahambi ngobuqhetseba, singalikhohlakalisi ilizwi likaThixo; sisuka ngokuyibonakalalisa inyaniso siziyaleze kuso sonke isazela sabantu emehlweni kaThixo.</verse>
			<verse number="3">Kodwa ke ukuba iindaba ezimnandi esizishumayelayo azicacanga, koba zifihlakele kwabatshabalalayo.</verse>
			<verse number="4">Athi kubo uthixo weli phakade wazimfamekisa ngaphakathi kwabo iingqiqo zabangakholwayo, ukuze singabengezeli kubo isikhanyiso seendaba ezilungileyo zobuqaqawuli bukaKristu, ongumfanekiselo kaThixo.</verse>
			<verse number="5">Kaloku asizishumayeli thina, sivakalisa uKrestu Yesu ukuba uyiNkosi; sibe ke thina singabakhonzi benu ngenxa kaYesu.</verse>
			<verse number="6">Ngokuba nguThixo, yena wathi ukhanyiso malukhanye ebumnyameni, okhanyisele iintliziyo zethu, ukuze kukhanye ukwaziwa kobuqaqawuli bukaThixo ebusweni bukaYesu Kristu.</verse>
			<verse number="7">Ke kaloku obu butyebi sibuphethe ngezitya zodongwe, ukuze incamisa yamandla ibe yekaThixo, ingaphumi kuthi.</verse>
			<verse number="8">Siyabandezelwa ngeenxa zonke, singaxineki; siyathingaza, kodwa asincami;</verse>
			<verse number="9">siyatshutshiswa, kodwa asishiywa; sikhahlelwa phantsi, asitshatyalaliswa;</verse>
			<verse number="10">sihlala sikuthwele ngomzimba ukufa kweNkosi uYesu ukuze nobomi bukaYesu bubonakalaliselwe emizimbeni yethu.</verse>
			<verse number="11">Kuba thina badla ubomi simana sinikelwa ekufeni ngenxa kaYesu, ukuze nobomi bukaYesu bubonakalaliselwe enyameni yethu enokufa.</verse>
			<verse number="12">Ngoko ke kusebenza ukufa kuthi, ke kuni kusebenza ubomi.</verse>
			<verse number="13">Sinawo nje ke kwaloo moya wokholo, ngokoko kubhaliweyo kwathiwa, Ndakholwa, kungoko ndathethayo; nathi ke siyakholwa, kungoko sithethayo nokuthetha;</verse>
			<verse number="14">sisazi ukuba lowo wayivusayo iNkosi uYesu, uya kusivusa nathi ngoYesu, asimise phambi kwakhe, ndawonye nani.</verse>
			<verse number="15">Kuba konke oko kungenxa yenu, ukuze luthi ubabalo, lwakuba lwandile ngabona baninzi, luwuphuphumise umbulelo, use ekuzukiseni uThixo.</verse>
			<verse number="16">Kungoko singethi mandla; kuba nokuba umntu wethu wangaphandle uya esonakala, usuka yena owangaphakathi aye ehlaziyeka imihla ngemihla.</verse>
			<verse number="17">Kaloku imbandezelo yethu, eyeyomzuzwana, isisebenzela ubunzima obuncamisileyo, obuncamisileyo.</verse>
			<verse number="18">Kaloku thina asixuneli ezintweni ezibonwayo, sixunela kwezingabonwayo; kuba ezibonwayo zezexeshana; ke zona ezingabonwayo zezonaphakade.</verse>
		</chapter>
		<chapter number="5">
			<verse number="1">Siyazi ke ukuba xa ithe yachithwa indlu yethu esemhlabeni, engulo mnquba, sinesakhiwo esiphuma kuThixo, yona emazulwini, yona engenakwenziwa ngazandla, engunaphakade.</verse>
			<verse number="2">Kuba kulo siyancwina, silangazelela ukwambatha, saleke indlu yethu yasemazulwini;</verse>
			<verse number="3">ukuba siya kufunyanwa sambethe okunene, singeze.</verse>
			<verse number="4">Kuba kwathina aba bakulo mnquba siyancwina sisindwa, kungengakuba sithanda ukuhlutywa;</verse>
			<verse number="5">Ke kaloku lo usisebenzele kwaloo nto nguThixo, osinike nokusinika isinyaniso sakhe uMoya.</verse>
			<verse number="6">Ngoko ke sihlala somelele, sisazi ukuba, sikowethu nje emzimbeni, sikude kowethu eNkosini.</verse>
			<verse number="7">(Kuba sihamba ngokholo, asihambi ngokubona;)</verse>
			<verse number="8">Singaxhalaba, ndithi ke, síthanda kanye ukuba kude nenyama yethu, siye kuhlala neNkosi.</verse>
			<verse number="9">Kungoko sizondelela ukuthi, nokuba sisekhaya, nokuba sikude nekhaya, sibe ngabakholekileyo kuyo.</verse>
			<verse number="10">Kuba sonke simele sibonakale phambi kwesihlalo sokugweba sikaKristu; ukuze elowo azuziswe okwenziwe ngomzimba, ngoko akwenzileyo, nokuba kokulungileyo, nokuba kokubi.</verse>
			<verse number="11">Sikwazi njalo ke ukoyikeka kweNkosi, sizamela ukuba beyiseke abantu; sibonakalalisiwe ke kuThixo; ndiyathemba ke ukuba nakuzo izazela zenu sibonakalalisiwe.</verse>
			<verse number="12">Kuba asibuyi siziyaleze kuni;</verse>
			<verse number="13">Kuba, nokuba siyageza, kungenxa kaThixo; nokuba sinengqondo ephilileyo, kungenxa yenu.</verse>
			<verse number="14">Kaloku uthando lukaKristu lusifingile nje; Kuba sigqiba kwelithi, omnye ufele bonke emnye, ngoko bafile bonke abo;</verse>
			<verse number="15">wabafela ke bonke, ukuze abo badla ubomi bangabi sazidlela ubomi, babudlele owafayo wavuka ngenxa yabo.</verse>
			<verse number="16">Ngoko ke thina sisusela kweli xesha, asisazi namnye ngokwenyama; nokuba ke besimazi uKristu ngokwenyama, kungoku asisamazi ngokwenyama.</verse>
			<verse number="17">Ngoko ke, ukuba ubani ukuKristu, usisidalwa esitsha; izinto ezindala zidlule; yabonani, zisuke zaba ntsha izinto zonke.</verse>
			<verse number="18">Zonke izinto ke ziphuma kuThixo, owasixolelanisa naye ngokwakhe ngoYesu Kristu, wasinika ulungiselelo loxolelaniso;</verse>
			<verse number="19">Oko ke, uThixo waye ekuKristu, elixolelanisa naye ngokwakhe ihlabathi, engazibaleli kubo iziphoso zabo; yaye uphathise kuthi ilizwi loxolelaniso.</verse>
			<verse number="20">Sizizigidimi ke ngoko ngenxa kaKristu, ngokungathi uThixo uniyala ngathi; siyanikhunga ngenxa kaKristu, manixolelaniswe naye uThixo;</verse>
			<verse number="21">kuba lowo ungazani nasono, wamenza isono ngenxa yethu; ukuze thina sibe bubulungisa bukaThixo kuye.</verse>
		</chapter>
		<chapter number="6">
			<verse number="1">Sisebenzisana naye nje ke, siyaniyala, ukuba ubabalo lukaThixo ningafumane nilwamkele;</verse>
			<verse number="2">Kuba uthi, Ndakuva ngexesha elamkelekileyo, ndakusiza ngomhla wosindiso; yabonani, lingoku ixesha elamkeleke kakuhle; yabonani, ungoku umhla wosindiso:</verse>
			<verse number="3">singabakhubekisi nanye into, ukuze ubulungiseleli bungabi nakubekwa bala;</verse>
			<verse number="4">sithi ke, ezintweni zonke sibonakalalisa njengabalungiseleli bakaThixo, sinokuzeka kade umsindo, sibandezelekile, sisezingxalweni, sibandezelekile;</verse>
			<verse number="5">Ngokuba ngemivumbo, ngokuba sezintolongweni, nasezidubedukeni, ngokubulaleka, ekuphandeni, ngokuzila ukudla;</verse>
			<verse number="6">ngobunyulu, ngolwazi, ukuzeka kade umsindo, ngobubele, ngoMoya oyiNgcwele, naseluthandweni olungenaluhanahaniso,</verse>
			<verse number="7">Ngelizwi lenyaniso, ngamandla kaThixo, ngesikrweqe sobulungisa ngasekunene nangasekhohlo;</verse>
			<verse number="8">sikuzuko nakwintswela-mbeko, sikudumo olubi nakudumo oluhle; njengabakhohlisi, ukanti siyinyaniso;</verse>
			<verse number="9">ngathi singabangaziwayo, ukanti saziwa kakuhle; ngathi singabafileyo, nanku sidla ubomi; singabohlwaywa, singabulawa;</verse>
			<verse number="10">ngathi sibuhlungu, ukanti sihlala sivuya; ngathi singamahlwempu, ukanti singabatyebisa abaninzi; ngokungathi singenanto, ukanti sinezinto zonke.</verse>
			<verse number="11">Umlomo wethu uvulekile kuni, baseKorinte; intliziyo yethu yenziwe yabanzi.</verse>
			<verse number="12">Anibandezanga nto kuthi, nibandezelekile ezibilini zenu.</verse>
			<verse number="13">Umbuyekezo ke lowo (ndithetha njengakubantwana bam), ndithi yibani banzi nani.</verse>
			<verse number="14">Musani ukunxulumana nabolunye uhlobo, abangakholwayo ke; kuba kunakwabelana kuni na ubulungisa nokuchasa umthetho? Kunabudlelane buni na ke ukukhanya nobumnyama?</verse>
			<verse number="15">Unakuvumelana kuni na ke uKristu noBheliyali? Unasabelo sini na ke okholwayo kunye nongakholwayo?</verse>
			<verse number="16">Inakudibana kuni na ke itempile kaThixo nezithixo? Kuba nina niyitempile kaThixo ophilileyo; njengokuba watshoyo uThixo ukuthi, Ndiya kuhlala phakathi kwabo, ndihambe phakathi kwabo; ndibe nguThixo wabo, bona babe ngabantu bam.</verse>
			<verse number="17">Kungoko ndithi, Phumani phakathi kwabo, nizahlule, itsho iNkosi, nento engcolileyo ningayichukumisi; kwaye ndiya kunamkela;</verse>
			<verse number="18">Ndiya kuba nguyihlo, nina nibe ngoonyana neentombi kum; itsho iNkosi uSomandla.</verse>
		</chapter>
		<chapter number="7">
			<verse number="1">Sinawo nje ngoko la madinga, zintanda, masizihlambulule kuko konke ukudyobheka kwenyama nokomoya sibufeza ubungcwele, sisoyika uThixo.</verse>
			<verse number="2">Samkeleni; asonanga mntu, asonakalisanga mntu, asonakalisanga mntu.</verse>
			<verse number="3">Anditsho ngakunigweba; kuba sendithe ngaphambili, nisezintliziyweni zethu ukuba sife nani, sidle ubomi nani.</verse>
			<verse number="4">Ndinokungafihlisi okukhulu kuni, ukuzingca kwam ngani; ndizele yintuthuzelo, ndinovuyo olugqithileyo kuyo yonke imbandezelo yethu.</verse>
			<verse number="5">Kuba sithe sakufika kwelaseMakedoni, ayaba nakuphumla nakanye inyama yethu; sabandezelwa ngeenxa zonke; ngaphandle ikukulwa, ngaphakathi kukoyika.</verse>
			<verse number="6">Kodwa ke uThixo, obathuthuzelayo abathobekileyo, wasithuthuzela ngokufika kukaTito;</verse>
			<verse number="7">akwaba ngakufika kwakhe ke kuphela, kwaba ngayo intuthuzelo awathuthuzeleka ngayo kuni, esityela ulangazelelo lwenu, isijwili senu, nokuzohlwaya kwenu ngam; kangangokuba ndaba nemihlali ngakumbi.</verse>
			<verse number="8">Kuba nakuba ndikhe ndanenza buhlungu ngencwadi leyo, andizohlwayi, nakuba ndikhe ndazohlwaya;</verse>
			<verse number="9">Ngoku ke ndiyavuya, ndingavuyeli kuba neenziwa buhlungu, ndivuyela ukuba nenziwa buhlungu ngokwasinga enguqukweni;</verse>
			<verse number="10">Kaloku ukuba buhlungu ngokukaThixo kusebenza inguquko esingisa elusindisweni, ekungekho kuzohlwaya ngayo; ke kona okwehlabathi ukuba buhlungu kusebenza ukufa.</verse>
			<verse number="11">Kuba, yabonani kwaezo zinto, ukuba nenziwa buhlungu ngokokukaThixo, kwathi ukunyameka okungako kuni, kwanenzondelelo kuni; yimpindezelo enjani! Ezintweni zonke niziqondakalisile, ukuba nimsulwa kulo mcimbi.</verse>
			<verse number="12">Ngoko ke, noko ndanibhalelayo, andikwenzanga oko ngenxa yalowo wamonayo omnye, kanjalo andikwenzanga ngenxa yalowo woniwayo; ndakwenzela ukuze kubonakalaliswe kuni ukuninyamekela kwethu emehlweni kaThixo.</verse>
			<verse number="13">Ngoko ke, sithuthuzelekile ngenxa yokuthuthuzeleka kwenu; saza savuya kakhulu ngakumbi ngokuvuya kukaTito; ngokuba waphunyuzwayo umoya wakhe nini nonke.</verse>
			<verse number="14">Ngokuba ukuqhayisa endaqhayisa ngako ngani, andidaniswanga ngako; njengokuba sazithetha kuni izinto zonke sinyanisile, ngokunjalo nokuqhayisa kwethu oko phambi koTito kwaba yinyaniso.</verse>
			<verse number="15">Imfesane yakhe isenkulu ngakuni ngokugqithiseleyo, akukhumbula ukumva kwenu nonke nokokuba namamkelayo ninokoyika nokugubha.</verse>
			<verse number="16">Ndiyavuya ngoko, kuba ndomelezekile kuni ezintweni zonke.</verse>
		</chapter>
		<chapter number="8">
			<verse number="1">Ke kaloku, bazalwana, siyanazisa ubabalo lukaThixo oluhlakaziweyo phakathi kwamabandla akwelaseMakedoni;</verse>
			<verse number="2">okokuba ekucikidweni kwawo okukhulu yimbandezelo, kuthe ukuphuphuma kovuyo lwawo, nobuhlwempu bawo obendeleyo, kwaphuphumela ekutyebiseni ukunyanisa kwawo.</verse>
			<verse number="3">Kuba ndiyangqina, ewe, nangaphezu kwamandla abo, bazinikela ngokuqhutywa yintliziyo;</verse>
			<verse number="4">besikhunga kakhulu, besikhunga, ukuba silwamkele ubabalo olo, nobudlelane ke obo bokulungiselela abangcwele.</verse>
			<verse number="5">Abakwenza njengoko sathemba ngako, basuka bazinikela eNkosini, nakuthi, ngokuthanda kukaThixo;</verse>
			<verse number="6">ngokokude simyale uTito, ukuba athi, njengokuba ebeqalile, alufezele kuni ngokunjalo nolo lubabalo.</verse>
			<verse number="7">Ke, kwanjengokuba niphuphuma iinto zonke, ukholo, nokuthetha, nokwazi, nokunyameka konke, nokusithanda kwenu, maniphuphume nakulo olu lubabalo.</verse>
			<verse number="8">Anditsho ngakwammiselo; ukutsho, ndenziwa kukunyameka kwabanye, ndicikida nenyaniso yolwenu uthando;</verse>
			<verse number="9">Kuba niyalwazi ubabalo lweNkosi yethu uYesu Kristu, okokuba yathi, ibisisityebi nje, yaba lihlwempu ngenxa yenu, ukuze nina nibe zizityebi ngobuhlwempu bayo obo.</verse>
			<verse number="10">Ngale ndawo ke ndinipha okwam ukubona; kuba oko kunilungele nina aba nayiqalayo kwanyakenye le nto; ananela kuyenza, nayithanda nokuyithanda.</verse>
			<verse number="11">Ngoko ke yifezekiseni le nto; ukuze, kwanjengokuba bekukho intumekelelo yokuthanda, kwangokunjalo kubekho nokuyifeza ngeninako.</verse>
			<verse number="12">Kuba intumekelelo, ukuba selikho, yamkeleka kakuhle ngokoko asukuba enako umntu, kungabi ngokoko angenako.</verse>
			<verse number="13">Kuba andithi mabaphumle abanye abantu, nibandezeleke nina;</verse>
			<verse number="14">ukuze kubekho ukulingana ngexesha lakalokunje, ukuphuphuma kwenu makufikelele ekusileleni kwabo, ukuze nokuphuphuma kwabo kufikelele ekusileleni kwenu;</verse>
			<verse number="15">njengokuba kubhaliwe kwathiwa, Lowo wabutha kakhulu akabanga nakusalelayo; nowayebutha kancinane akabanga nakusilela.</verse>
			<verse number="16">Makubulelwe ke kuThixo, ongenise kwaoko kuninyamekela entliziyweni kaTito.</verse>
			<verse number="17">Ngokuba wasamkela okunene isiyalo; ke uthe, enyamekile, uthe ngokuqhutywa yintliziyo, waya kuni.</verse>
			<verse number="18">Sathuma ke kunye naye umzalwana odume phakathi kwawo onke amabandla, ngokuvakalisa iindaba ezilungileyo.</verse>
			<verse number="19">Asiyikuphela ke loo nto; wanyulwa nokunyulwa ngawo amabandla, ukuba abe ngohamba nathi ngolu lubabalo silulungiselelweyo sithi, ekuzukiseni kwayo iNkosi, nasekubonakalaliseni nina ngokwentumekelelo yenu;</verse>
			<verse number="20">silumkele oku, ukuze kungabikho bani usigxekayo kobu bu butyebi bulungiselelwa sithi;</verse>
			<verse number="21">Silungiselela izinto ezilungileyo, kungekuphela nje emehlweni eNkosi, kodwa nasemehlweni abantu.</verse>
			<verse number="22">Sithume ke kunye nabo umzalwana wethu, esimcikide futhi ngeendawo ezininzi, samfumana ekhuthele;</verse>
			<verse number="23">Nokuba kuthethwa ntoni ngoTito, yazini ukuba ulidlelane nam, nomsebenzisi wam kuni; nokuba kuthethwa ngabazalwana bethu, yazini ukuba bangabathunywa bamabandla kaThixo, baluzuko lukaKristu.</verse>
			<verse number="24">Lo mbonakalaliso ngoko wothando lwenu, nowokuzingca kwethu ngani, wubonakalaliseni kubo, naphambi kwamabandla.</verse>
		</chapter>
		<chapter number="9">
			<verse number="1">Kuba okunene ngako ukulungiselela abangcwele, okunene akufuneki ukuba ndinibhalele;</verse>
			<verse number="2">Kuba ndiyakwazi ukuthumekelela kwenu, endiqhayisa ngako ngani kwabelaseMakedoni, ndisithi elaseAkaya beliselilunge kwanyakenye; nokuzondelela kwenu kwaxhokonxa abaninzi.</verse>
			<verse number="3">Ke kaloku ndithume abazalwana, ukuze iqhayiya lethu ngani lingalanjathiswa ngale ndawo; ukuze nithi, njengokuba benditshilo, nibe senilungile;</verse>
			<verse number="4">hleze kuthi, ukuba bathe bafika nam abelaseMakedoni, banifumana ningekalungi, sidaniswe thina (ukuba asingethi, kudane nina) koko kukholosa kokuqhayisa.</verse>
			<verse number="5">Ngoko ke ndibe kuyafuneka ukubavuselela abazalwana, ukuba baqale beze kuni, bayilungise ngaphambili isisa senu, enisixelelwe ngenxa engaphambili, ukuze sibe silungile, sibe sinjengesibabalo, singabi sesokubawa.</verse>
			<verse number="6">Nditsho ke ukuthi, Lowo uhlwayela ngokuvimba wovuna kwangokuvimba; nalowo uhlwayela ngesisa wovuna kwangesisa.</verse>
			<verse number="7">Elowo makanike njengoko agqibe ngako entliziyweni; kungabi ngokuphuma kabuhlungu, nangokunyanzelwa; kuba uThixo uthanda umphi ochwayithileyo.</verse>
			<verse number="8">Unako ke uThixo ukuphuphumisela kuni ubabalo lonke; ukuze nithi, nihlala ninako nje ukwanela konke ngeendawo zonke, niphuphumele emsebenzini wonke olungileyo;</verse>
			<verse number="9">njengokuba kubhaliwe kwathiwa, Wasasaza, wapha abasweleyo, ubulungisa bakhe buhlala buhleli.</verse>
			<verse number="10">Lowo unika imbewu umhlwayeli wokulungiselela isonka sokudla kwenu, aphinde ayandise imbewu yenu, andise isiqhamo sobulungisa benu;</verse>
			<verse number="11">nithi ngeendawo zonke nityetyiselwe ekunyaniseni konke, kona kusebenzayo ngathi umbulelo kuThixo.</verse>
			<verse number="12">Ngokuba ulungiselelo lwalo mbuso alwaneli kuzalisela iintsilelo zabangcwele; lusuka kananjalo luphuphume imibulelo emininzi kuye uThixo;</verse>
			<verse number="13">besithi nje, ngako ukucikideka kolo lulungiselelo, bamzukise uThixo ngenxa yokulululamela kwenu uvumo lwenu kwiindaba ezilungileyo zikaKristu, nangenxa yokunyanisa kokudlelana kwenu ngokusingisele kubo nakubantu bonke;</verse>
			<verse number="14">Ngoku ke benikhungela ngenxa yenu, benilangazelela ngenxa yobabalo lukaThixo oluncamisileyo kuni aba.</verse>
			<verse number="15">Makubulelwe ke kuThixo ngenxa yesipho sakhe esingathethekiyo.</verse>
		</chapter>
		<chapter number="10">
			<verse number="1">Ke kaloku, ndiyaniyala ngabo ubulali nokuthantamisa kukaKristu, mna Pawulos ngokwam, ndingothobekileyo kambe phakathi kwenu, ndakuba ndingekho ndiba nobuganga ngakuni;</verse>
			<verse number="2">Ndiyakhunga ke, ukuze ndingathi, ndakuba ndikho, ndibe nobugagu ngoko kukholosa, ndiba ndoba nobuganga ngako kubo abathile, ababa sihamba ngokwenyama;</verse>
			<verse number="3">Kuba noko sihamba sisenyameni, asiphumi mkhosi ngokwenyama;</verse>
			<verse number="4">(Kuba izixhobo zethu zemfazwe ayizizo ezenyama, kodwa ngaye uThixo zinamandla okuwisa iinqaba;)</verse>
			<verse number="5">siwisa ngazo nje amabhongo, nayo yonke into ephakamileyo, eziphakamisayo ngokuchasa ukwazi uThixo; iingqiqo zonke sizithimbela ekumlulameleni uKristu;</verse>
			<verse number="6">sikulungele ukuphindezela konke ukungathobeli, kwakufika ukululama kwenu.</verse>
			<verse number="7">Izinto nizikhangela ngokwembonakalo yangaphandle na? Ukuba umntu ukholose ngokuthi ungokaKristu, makabuye acinge oku ngokwakhe, ukuba njengokuba engokaKristu yena, ngokunjalo singabakaKristu thina.</verse>
			<verse number="8">Kuba, naxa bendingathi ndigqithisele ukuqhayisa ngalo igunya lethu, esalinikwayo yiNkosi ukuba sinakhe, singanichithi, bendingedaniyo;</verse>
			<verse number="9">ukuze ndingangi ndifuna ukunoyikisa ngazo iincwadi ezi;</verse>
			<verse number="10">Kuba kuthiwa, iincwadi zakhe zinzima, zinamandla; kodwa ubukho bakhe ngenyama bubuthathaka, nokuthetha kwakhe akunto yanto.</verse>
			<verse number="11">Onjalo ke makacinge le nto: njengoko sithetha ngako ngeencwadi, sakuba singekho, sikwanjalo ngawo umsebenzi, sakuba sikho.</verse>
			<verse number="12">Kuba asinabuganga bakuzibalela nakuzifanisa nabo abathile abaziyalezayo;</verse>
			<verse number="13">Ke thina asisayi kuqhayisa sigqithise emlinganiselweni; soqhayisa ngokomlingani selo womda esiwabelwe nguThixo, ukuba ube ngumlinganiselo oya kufikelela nakuni.</verse>
			<verse number="14">Kuba asizoluli ngokugqithiseleyo, ngathi asifikanga kuni;</verse>
			<verse number="15">Singaqhayisi sigqithise emlinganiselweni ngokubulaleka kwethu abanye; ke sinethemba, lwakukhula ukholo lwenu, siya kwenziwa bakhulu phakathi kwenu ngokomda wethu, ngokugqithiseleyo;</verse>
			<verse number="16">side sizishumayele iindaba ezilungileyo ezindaweni ezingaphaya kwenu; singaqhayisi ngesilinganiselo somnye, ngezinto ke esezilungisiwe.</verse>
			<verse number="17">Oqhayisayo ke makaqhayise ngeNkosi.</verse>
			<verse number="18">Kaloku oyena ucikidekileyo asingoziyalezayo, ngoyalezwa yiNkosi.</verse>
		</chapter>
		<chapter number="11">
			<verse number="1">Akwaba ningandi nyamezela kancinane ekusweleni kuqonda kwam!</verse>
			<verse number="2">Kuba ndiyanikhweletela ngekhwele likaThixo; kuba ndanendisa ndodeni-nye, ukuze ndinimise phambi koKristu niyintombi enyulu.</verse>
			<verse number="3">Ndiyoyika ke, hleze kuthi, njengokuba inyoka yamlukuhlayo uEva ngobuqhetseba bayo, zonakaliswe ngokunjalo nani iingqiqo zenu, zimke ekunyaniseni kuye uKristu.</verse>
			<verse number="4">Kuba kaloku, xa lowo uzayo avakalisa omnye uYesu, esingamvakalisanga thina, nokuba namkela moya wumbi enaningamkelanga wona, nokuba ziindaba ezilungileyo ezizimbi enaningamkelanga zona, beningaba kambe niyatyapha ukumnyamezela.</verse>
			<verse number="5">Kuba ndiba andisilele nganto kwabona bapostile baziincamisa.</verse>
			<verse number="6">Nakuba ke ndiliyilo ngentetho, andinjalo ngokwazi; sabonakalaliswa kuni ngeendawo zonke.</verse>
			<verse number="7">Ndenza isono na ngokuzithoba, ukuze niphakanyiswe nina, ngokuba ndanishumayezayo ngesisa iindaba ezilungileyo zikaThixo?</verse>
			<verse number="8">Amanye amabandla kaThixo ndawabhunyula, ndisamkela umvuzo ukuze ndilungiselele nina.</verse>
			<verse number="9">Kanjalo xa ndandikho kuni ndiswele, andibanga mthwalo mntwini; kuba ukuswela kwam bakwenzelela abazalwana, ababevela kwelaseMakedoni; Ndiyazigcina.</verse>
			<verse number="10">Ikum nje inyaniso kaKristu, ndithi olo luqhayiso aluyi kuvingcwa mlomo mayela nam, mna, kwimimandla yelaseAkaya.</verse>
			<verse number="11">Ngani na? ngokuba ndinganithandi na? uThixo uyazi.</verse>
			<verse number="12">Endikwenzayo ke ndiya kukwenza, ukuze ndibahluthe ithuba lokujinda abafuna ithuba; ukuze entweni abaqhayisela ngayo, bafunyanwe bekwanjengathi.</verse>
			<verse number="13">Kuba abanjalo ngabapostile ababuxoki, ngabasebenzi abakhohlisayo, bezimilisa okwabapostile bakaKristu.</verse>
			<verse number="14">Ke akummangaliso oko; kuba noSathana ngokwakhe uzimilisa okwesithunywa sokukhanya.</verse>
			<verse number="15">Ngoko ke akunto inkulu ukuba nabalungiseleli bakhe bazimilise okwabalungiseleli bobulungisa; abasiphelo siya kuba ngokwemisebenzi yabo.</verse>
			<verse number="16">Ndibuya ndithi, Makungabikho mntu uba ndingoswele ukuqonda; okanye ke kambe, ndamkeleni njengoswele ukuqonda, ukuze ke ndiqhayise kancinane nam.</verse>
			<verse number="17">Oku ndikuthethayo, andikuthethi ngokweNkosi; ndikuthetha ngokoswele ukuqonda, ndinoko kukholosa koqhayiso.</verse>
			<verse number="18">Ekubeni bebaninzi ke abaqhayisa ngokwenyama, ndoqhayisa nam.</verse>
			<verse number="19">Kaloku niyabanyamezela ngovuyo abaswele ukuqonda, niziingqondi nje nina.</verse>
			<verse number="20">Kuba niyanyamezela, ukuba umntu unenza amakhoboka, ukuba umntu uyanidla, ukuba umntu uyanibambisa, ukuba umntu uyaziphakamisa, ukuba umntu uyanibetha ebusweni.</verse>
			<verse number="21">Ndithetha ngengcikivo, ngathi siswele amandla thina. Entweni ke asukuba umntu enobuganga (ndithetha ndinokuswela ukuqonda), ndinobuganga nam.</verse>
			<verse number="22">BangamaHebhere na? Ndinguye nam. BangamaSirayeli na? nam ndinjalo. Bayimbewu ka-Abraham na? nam kunjalo.</verse>
			<verse number="23">Bangabalungiseleli bakaKristu na? (Ndithetha njengesidenge) Ndingaphezulu; ngokubulaleka okugqithiseleyo, ngemivumbo egqithe emgceni, ngokuba sezintolongweni ngokugqithiseleyo, ngokuba sekufeni futhi.</verse>
			<verse number="24">KumaYuda ndafumana izihlandlo ezihlanu imivumbo emashumi mane, kwasala omnye.</verse>
			<verse number="25">Kukathathu ndibethwa ngeentswazi, okunye ndaxulutywa ngamatye, ndaphukelwa ngumkhombe kathathu, ndenze ubusuku nemini enzulwini;</verse>
			<verse number="26">ngokuhamba okufuthi, ngeengozi zamanzi, ngeengozi zezihange, ngeengozi ngabakowethu, ngeengozi ngenxa yeentlanga, ngeengozi phakathi komzi, ngeengozi entlango, ngeengozi elwandle, ngeengozi phakathi kwabazalwana ababuxoki.</verse>
			<verse number="27">Ekubulalekeni nasekubulalekeni, ngokuphapha okufuthi, ngokulamba nokunxanwa, ngokuzila ukudla okufuthi, ngengqele nobuze.</verse>
			<verse number="28">Ndingasazibali zona izinto ezingaphandle kwezo, ndingungelwe imihla ngemihla kukuwaxhalela onke amabandla kaThixo.</verse>
			<verse number="29">Ngubani na okha aswele amandla, ndingasweli mandla nam? Ngubani na okha akhutyekiswe, ndingatshi?</verse>
			<verse number="30">Ukuba ndimelwe kukuqhayisa, ndoqhayisa ngezinto zokuswela amandla kwam.</verse>
			<verse number="31">uThixo uYise weNkosi yethu uYesu Krestu, ongowokubongwa kude kube ngunaphakade, uyazi ukuba andixoki.</verse>
			<verse number="32">EDamasko irhuluneli ephantsi kokumkani uAreta yayiwugcina umzi waseDamasko, ifuna ukundibamba;</verse>
			<verse number="33">Ndaza ngekroba ndathotywa ngomnyazi eludongeni, ndasinda ezandleni zakhe.</verse>
		</chapter>
		<chapter number="12">
			<verse number="1">Ukuqhayisa okunene akundilungele; Ndiya kuza kwimibono nezityhilelo zeNkosi.</verse>
			<verse number="2">Ndazi umntu okuKristu, ekusekuyiminyaka elishumi elinamine (enoba ubesemzimbeni na andazi, nokuba ubengekho na emzimbeni, andazi; kwaziwa nguThixo), ethe lowo waxwilwa, wada wasiwa nakwelesithathu izulu.</verse>
			<verse number="3">Ndamazi ke umntu onjalo (nokuba ubesemzimbeni na, nokuba ubengekho na emzimbeni, andazi; kwaziwa nguThixo);</verse>
			<verse number="4">okokuba waxwilwa wasiwa eParadisi, weva amazwi angenakuthethwa, ekungavumelekileyo ukuba umntu awathethe.</verse>
			<verse number="5">Onjalo ke ndiya kuqhayisa ngaye, kodwa andiyi kuqhayisa ngokwam nganto ikum; ingaba kungokuswela kwam amandla kodwa.</verse>
			<verse number="6">Kuba xa bendingathi ndithande ukuqhayisa, bendingayi kuba ndiswele ukuqonda, kuba bendiya kuba ndithetha inyaniso; kuba ndiya kuthetha inyaniso; kodwa ndiyayeka, ukuze kungabikho bani ucinga ngam ngaphezu koko abona ndikuko, athi mhlawumbi akuve kum.</verse>
			<verse number="7">Kwathi, ukuze ndingaziphakamisi ngokungaphezulu ngenxa yezityhilelo eziyincamisa, ndanikwa uviko enyameni, isithunywa sikaSathana, ukuze sindintlithe, ukuze ndingaziphakamisi ngokungaphezulu.</verse>
			<verse number="8">Ndayibongoza kathathu iNkosi ngaso isithunywa eso, ukuba sisuke kum.</verse>
			<verse number="9">Ithe yona kum, Ubabalo lwam lukwanele; kuba amandla am azalisekiswa ekuswelekeni kwamandla. Ngoko ke sendiya kuqhayisa kamnandi kakhulu ngokuswela kwam amandla, ukuze ahlale phezu kwam amandla kaKristu.</verse>
			<verse number="10">Kungoko ndikholisiweyo kukuswela amandla, kukuphathwa kakubi, ziingxakeko, ziintshutshiso, ziingxinano, ngenxa kaKristu; kuba xa ndibuthathaka, kuxa kanye ndinamandla.</verse>
			<verse number="11">Ndisuke ndaba sisidenge ngokuqhayisa; Nindinyanzelile nina; kuba mna ndibe ndifanele ukuyalezwa nini; kuba andisilelanga nganto kwabona bapostile baziincamisa, nakuba ndingento yanto.</verse>
			<verse number="12">Imiqondiso yokuba ngumpostile, inene, yasetyenzwa phakathi kwenu ngokunyamezela konke, ngemiqondiso, nezimanga, nemisebenzi yamandla.</verse>
			<verse number="13">Kaloku yintoni na enasilela ngayo kwamanye amabandla kaThixo, ingekukuba mna ngokwam ndingabanga mthwalo kuni? ndixoleleni ngobugwenxa bam.</verse>
			<verse number="14">Yabonani, sendilungele ukuza kuni okwesithathu; ndaye ndingayi kuba mthwalo kuni; kuba andifuni zinto zenu, ndifuna nina; kuba asingabantwana abafanele ukuqwebela abazali, ngabazali abafanele ukuqwebela abantwana.</verse>
			<verse number="15">Mna ke, kuya kuba mnandi kakhulu ukuba ndichithe, ndidleke kuphele, ngenxa yemiphefumlo yenu; nakuba okukhona ndinithanda kakhulu, kokukhona ndithandwa kancinane.</verse>
			<verse number="16">Kungade kube kunjalo, mna kambe andibanga mthwalo kuni; mandibe, ndinobuqhetseba nje, ndisuke ndanibambisa ngenkohliso.</verse>
			<verse number="17">Kukho mntu na ke kwabo ndabathumayo kuni, endanidlayo ngaye?</verse>
			<verse number="18">Ndamyala uTito, ndathuma umzalwana lowo kunye naye. Wanidla na ke uTito? asihambanga ngamoya mnye na? Asihambanga ngamanyathelo mnye na?</verse>
			<verse number="19">Niyawaseniba siyaziphendulela kusini na kuni? sithetha phambi kukaThixo, sikuKristu; sisuke senze izinto zonke, zintanda, ngenxa yokwakheka kwenu.</verse>
			<verse number="20">Kuba ndiyoyika, hleze ndithi ndakufika, ndinifumane ningenjengendikuthandayo, ndifunyanwe kuni ndingenjengenikuthandayo; hleze kubekho iimbambaniso, amakhwele, imisindo, amayelelwano, intlebendwane, iintsebenzo, ukudumba, iziphithiphithi:</verse>
			<verse number="21">hleze ndithi, ndakuba ndifikile, andithobe uThixo wam phakathi kwenu, ndize ndikhedame ngenxa yabaninzi asebebonile, abaguquka ekungcoleni, nasembulweni, naseburheletyweni ababenzayo.</verse>
		</chapter>
		<chapter number="13">
			<verse number="1">Eli liza kuba lixesha lesithathu ndisiza kuni. Onke amazwi aya kumiswa ngomlomo wamangqina amabini, nokuba mathathu.</verse>
			<verse number="2">Sendinixelele ngenxa engaphambili, njengoko ndandikho okwesibini, ndinixela ngenxa engaphambili, naxa ndingekhoyo ngoku, ndibhalela abo bone ngenxa engaphambili, nabanye bonke, ukuba xa ndithe ndabuya ndeza, andiyi kubaconga;</verse>
			<verse number="3">Njengokuba nifuna ubungqina bokuba uKristu uthetha kum, ongenamandla phakathi kwenu, unamandla kuni.</verse>
			<verse number="4">Kuba nakuba wabethelelwayo emnqamlezweni ngokwasekusweleni amandla, udla ubomi ngokwasemandleni kaThixo. Kuba nathi siswele amandla kuye, noko siya kudla ubomi naye ngokwasemandleni kaThixo, ngokubhekisele kuni.</verse>
			<verse number="5">Zivavanyeni ukuba niselukholweni kusini na; zibonakaliseni ngokwenu. Anazi na ngokwenu ukuba uYesu Kristu ungaphakathi kwenu?</verse>
			<verse number="6">Ndiyathemba ke ukuba niyakwazi, ukuba asingabo abo bangenakucikideka thina.</verse>
			<verse number="7">Ke kaloku ndiyathandaza kuThixo, ukuba ningenzi nanye into embi; kungekuko ukuze sibonakale sicikidekile thina, ikukuze nenze into entle nina, ke thina sibe njengabangenakucikideka.</verse>
			<verse number="8">Kuba asinakwenza nto ngokuchasa inyaniso; sinokwenzela inyaniso.</verse>
			<verse number="9">Kuba siyavuya, xa sukuba singenamandla thina, nibe nina ninamandla;</verse>
			<verse number="10">Ngenxa yoko ndibhala ezi zinto ndingekho, ukuze ndingathi, ndakuba ndikho, ndenze kabukhali ngokwegunya, endalinikwa yiNkosi ukuba libe lelokwakha, lingabi lelokuchitha.</verse>
			<verse number="11">Elokugqiba, bazalwana, ndithi, Hambani kakuhle. Yibani ngabafezekileyo, thuthuzelekani, cingani nto-nye, hlalani ngoxolo; waye uThixo wothando noxolo uya kuba nani.</verse>
			<verse number="12">Bulisanani ngolwango olungcwele.</verse>
			<verse number="13">Bayanibulisa bonke abangcwele.</verse>
			<verse number="14">Ubabalo lweNkosi yethu uYesu Kristu, nothando lukaThixo, nodlelano loMoya oyiNgcwele, malube nani nonke. Amen. (Incwadi yesibini eya kwabaseKorinte yabhalwa eFilipi, isixeko saseMakedoni, nguTito noLucas.)</verse>
		</chapter>
	</book>
	<book number="48">
		<chapter number="1">
			<verse number="1">uPawulos, umpostile (okungengabantu, kungengamntu, kungoYesu Kristu, noThixo uYise, owamvusayo kwabafileyo);</verse>
			<verse number="2">Nabo bonke abazalwana abakunye nam babhalela amabandla aseGalati:</verse>
			<verse number="3">bathi, Makube lubabalo kuni, noxolo oluvela kuThixo uYise, neNkosi yethu uYesu Kristu;</verse>
			<verse number="4">owazinikelayo ngenxa yezono zethu, ukuze asihlangule kweli phakade langoku lingendawo, ngokokuthanda kukaThixo uBawo wethu;</verse>
			<verse number="5">Makube kuye uzuko, kuse emaphakadeni asemaphakadeni. Amen.</verse>
			<verse number="6">Ndimangalisiwe kukuba niphambuke kamsinya kangaka kulowo wanibizayo ngobabalo lukaKristu, niye kwiindaba ezilungileyo ezizimbi;</verse>
			<verse number="7">Le ingeyiyo enye; koko kukho bathile banikhathazayo, bathandayo ukuzigqwetha iindaba ezilungileyo zikaKristu.</verse>
			<verse number="8">Ke, nokokuba sisuke thina aba, nokokuba sisuke isithunywa sasezulwini sanishumayeza iindaba ezilungileyo ezinxamnye nezo sanishumayezayo, masisingelwe phantsi.</verse>
			<verse number="9">Njengoko besesitshilo, ndiyaphinda, ndithi nangoku, Ukuba ubani unishumayeza iindaba ezilungileyo ezinxamnye nezo nazamkelayo, makasingelwe phantsi.</verse>
			<verse number="10">Kuba ngoku ndithomalalisa abantu, ndithomalalisa uThixo, kusini na? Ndifuna ukukholisa abantu na? Kuba, ukuba ndingaba ndisakholisa abantu, ndingaba andingumkhonzi kaKristu.</verse>
			<verse number="11">Ke kaloku, ndiyanazisa, bazalwana, ukuba azingokomntu iindaba ezilungileyo ezi, zashunyayelwayo ndim;</verse>
			<verse number="12">Kuba nam lo andizamkelanga mntwini, andizifundiswanga nokuzifundiswa; ndazamkela ngokutyhilelwa nguYesu Kristu.</verse>
			<verse number="13">Kuba nayiva eyam ihambo eyayifudula isebuYudeni, ukuba ndaye ndilitshutshisa ndilibhuqa ibandla likaThixo ngokuncamisileyo;</verse>
			<verse number="14">Ndaye ndihambela phambili ebuYudeni, ngaphezu kwabaninzi ababeziintanga zam eluhlangeni lwakowethu, ndizizondelele ngokugqithiseleyo izithethe zoomawokhulu.</verse>
			<verse number="15">Ke, xenikweni kwakholekayo kuThixo, owandahlulayo kwasesizalweni sikama, wandibiza ngalo ubabalo lwakhe,</verse>
			<verse number="16">ukuba amtyhile uNyana wakhe ngaphakathi kwam, ukuze ndimshumayele ngeendaba ezilungileyo phakathi kweentlanga; kwaoko andibhekisanga nto kwinyama negazi.</verse>
			<verse number="17">Kanjalo andinyukanga ndiye eYerusalem, kubo ababengabapostile ngaphambi kwam; ndesuka ndaya kwelaseArabhi, ndaza ndabuyela eDamasko.</verse>
			<verse number="18">Ndandula ndathi, emva kweminyaka emithathu, ndenyuka ndaya eYerusalem, ukuba ndazane noPetros; ndahlala naye iintsuku ezilishumi elinantlanu.</verse>
			<verse number="19">Andibonanga wumbi ke kubapostile, yaba nguYakobi, umzalwana weNkosi, yedwa.</verse>
			<verse number="20">Izinto ke endinibhalela zona, yabonani, ndithetha emehlweni kaThixo, andixoki.</verse>
			<verse number="21">Emva koko ndeza kwimimandla yelaseSiriya nelaseKilikiya;</verse>
			<verse number="22">Ndaye ke ndingaziwa ngesiqu ngawo amabandla akwelamaYuda, akuKristu;</verse>
			<verse number="23">banela ukuva kwakuphela ukuba, Lowo wayefudula esitshutshisa, ngoku ushumayela iindaba ezilungileyo zokholo abefudula elubhuqa.</verse>
			<verse number="24">Bamzukisa ke uThixo ngam.</verse>
		</chapter>
		<chapter number="2">
			<verse number="1">Ndaza emva kweminyaka elishumi elinamine, ndabuya ndenyuka ndaya eYerusalem ndinoBharnabhas, ndathabatha noTito.</verse>
			<verse number="2">Ndenyuka ke ngokwesityhilelo, ndazandlala phambi kwabo iindaba ezilungileyo endizivakalisayo phakathi kweentlanga; ndazandlala ke phambi kwabo badumileyo bebodwa, hleze ndibe ndifumana ndibaleka, mhlawumbi ndibe ndafumana ndabaleka.</verse>
			<verse number="3">Kodwa noTito lo, lo ubenam, ekubeni engumGrike, akanyanzelekanga ukuba aluke;</verse>
			<verse number="4">ngenxa yabazalwana ababuxoki, abangeniswayo bengaqondi, bona bangene ngokufihlakeleyo, besiza kuhlola inkululeko yethu esinayo kuKristu Yesu, ukuze basikhonze ebukhobokeni;</verse>
			<verse number="5">Esathi abo asabavumela ngolulamo nokwexa elinye; ukuze inyaniso yeendaba ezilungileyo ihlale ihleli kuni.</verse>
			<verse number="6">Ke aba babonakala bayinto, nokuba babefudula benjani, akunamsebenzi kum; uThixo akakhethi buso bamntu;</verse>
			<verse number="7">Kodwa bathi bakubona ukuba ndiphathiswe iindaba ezimnandi zamaJuda, kanye njengoko zaziphathisiwe uPetros iindaba ezimnandi zolwaluko.</verse>
			<verse number="8">(Kuba lo wasebenza ngokusebenzayo ngoPetros ebupostile bolwaluko, waye waba namandla kum phakathi kweentlanga);</verse>
			<verse number="9">bathi ooYakobi noKefas noYohane, abo ke babedume ukuba baziintsika, baluqonda ubabalo endababalwa ngalo, basinika thina noBharnabhas izandla zokunene zobudlelane; ukuze thina siye kwiintlanga, bona baye kwabolwaluko.</verse>
			<verse number="10">Kuphela nje banqwenela ukuba siwakhumbule amahlwempu; Oko ke ndandikukhuthalele ukukwenza.</verse>
			<verse number="11">Ke kaloku, xenikweni uPetros wafikayo kwa-Antiyokwe, ndamelana naye ngokusekuhleni, ngokuba ube engogwetyiweyo.</verse>
			<verse number="12">Kuba phambi kokuba kufike abathile bevela kuYakobi, wadla ndawonye nabeentlanga; bathi bakufika, wesuka wanqwanqwa, wazahlulahlula, esoyika abo bolwaluko.</verse>
			<verse number="13">Namanye amaYuda amkhohlisa ngokunjalo; wada noBharnabhas wakhukuliswa luhanahaniso lwabo.</verse>
			<verse number="14">Ndithe ke ndakubona ukuba abahambi ngokuthe tye ngokwenyaniso yeendaba ezilungileyo, ndathi kuPetros phambi kwabo bonke, Ukuba wena ungumYuda nje, uphila ngokwesiko lamaYuda, yini na ukuba ubanyanzele abeentlanga? IiNtlanga zazifanele ziphile njengamaYuda?</verse>
			<verse number="15">Thina singamaYuda ngemvelo, singengabo aboni beentlanga;</verse>
			<verse number="16">sisazi nje ukuba umntu akagwetyelwa ngokwasemisebenzini yomthetho; kungokukholwa kuYesu Kristu, nathi sakholwa kuYesu Kristu, ukuze sigwetyelwe ngokwaselukholweni lukaKrestu, kungabi ngokwasemisebenzini yomthetho; kuba ngokwasemisebenzini yomthetho akuyi kugwetyelwa nyama.</verse>
			<verse number="17">Ke ukuba, sifuna nje ukugwetyelwa ngoKristu, sifunyanwa singaboni nathi ngokwethu, ndiyabuza ndithi, uKristu ungumlungiseleli wesono na ke ngoko? Makube lee oko.</verse>
			<verse number="18">Kuba, ukuba izinto endazichithayo, ndibuya ndakhe zona, ndiyaziqondakalisa ngokwam ukuba ndingumgqithi.</verse>
			<verse number="19">Kuba mna ngomthetho ndafa kumthetho, ukuze ubomi ndibudlele kuThixo.</verse>
			<verse number="20">Ndibethelelwe emnqamlezweni noKristu; ingendim, ke nguKristu oselesidla ubomi kum. Ubomi ke endibudlayo ngoku, ndisenyameni, ndibudlela ekukholweni kuNyana kaThixo, owandithandayo, wazinikela ngenxa yam.</verse>
			<verse number="21">Andilutshitshisi ubabalo lukaThixo; kuba, ukuba bungomthetho ubulungisa, oko uKristu angaba wafumana wafa.</verse>
		</chapter>
		<chapter number="3">
			<verse number="1">Ehlani, maGalati aswele ukuqonda! Ngubani na oninyangileyo, ukuba ningayithambeli nje inyaniso, ebethe nje phambi kwamehlo enu uYesu Kristu wabhalwa, wabhegezwa phakathi kwenu, ebethelelwe emnqamlezweni?</verse>
			<verse number="2">Ndithanda ukukha ndiqonde kuni le ndawo yodwa: Namamkela uMoya emisebenzini yomthetho, namamkela ezindabeni zokholo, kusini na?</verse>
			<verse number="3">Niziziyatha na? Nakuba niqale kuMoya, ngoku nigqibela kwinyama na?</verse>
			<verse number="4">Izinto ezinzima kangaka nafumana naziva na? ukuba bekulilize.</verse>
			<verse number="5">Lowo uniphayo uMoya, esebenza imisebenzi yamandla phakathi kwenu, ukwenza ngokwasemisebenzini yomthetho, ukwenza oko, ukwenza ngokwasezindabeni zokholo, kusini na?</verse>
			<verse number="6">njengokuba uAbraham wakholwayo nguThixo, kwaza oko kwabalelwa ebulungiseni kuye.</verse>
			<verse number="7">Yazini ngoko ukuba abaselukholweni, ngabo abo abangabantwana baka-Abraham.</verse>
			<verse number="8">Isibhalo, sabona ngenxa engaphambili ukuba uThixo ubeya kuzigwebela iintlanga ngokholo, sazishumayela ngenxa engaphambili iindaba ezilungileyo kuAbraham, sisithi, Ziya kusikeleleka ngawe zonke iintlanga.</verse>
			<verse number="9">Ngoko ke abaselukholweni bayasikelelwa ndawonye noAbraham okholwayo.</verse>
			<verse number="10">Kuba bonke abangabasemisebenzini yomthetho, baphantsi kwesiqalekiso;</verse>
			<verse number="11">Kodwa ke kuyabonakala ukuba akukho mntu ugwetyelwa ngomthetho kuye uThixo, kuba lowo ulilungisa uya kudla ubomi obuphuma elukholweni.</verse>
			<verse number="12">Ke wona umthetho asingowaselukholweni; uthi, Umntu owazenzayo ezo zinto uya kudla ubomi ngazo.</verse>
			<verse number="13">uKristu wasikhulula, wasikhulula esiqalekisweni somthetho, ngokwenziwa isiqalekiso ngenxa yethu, kuba kubhaliwe kwathiwa, Uqalekisiwe wonke umntu oxhonywe emthini;</verse>
			<verse number="14">ukuze intsikelelo ka-Abraham ibe sezintlangeni ngoKristu Yesu; ukuze idinga loMoya silamkele ngalo ukholo.</verse>
			<verse number="15">Bazalwana, ndithetha ngokwabantu; nokuba ungumnqophiso wabantu, nokuba uthe waqiniselwa, akukho uwutshitshisayo, athi mhlawumbi ongeze kuwo.</verse>
			<verse number="16">Enziwa ke kuye uAbraham idinga, nakuyo imbewu yakhe. Akathi, nakuzo iimbewu, ngathi uthetha ezininzi; usuka ngathi uthetha nye, uthi, Nakuyo imbewu yakho: nguKristu ke lowo.</verse>
			<verse number="17">Ukutsho ke ndithi, Umnqophiso ozinzisiweyo ngenxa engaphambili nguThixo, usingisele kuKristu, awunakuphangwa igunya ngumthetho, owabakhoyo emva kweminyaka engamakhulu omane anamanci mathathu, ukuze ulibhangise idinga elo.</verse>
			<verse number="18">Kaloku ilifa elo, ukuba liphuma emthethweni, loba alisaphumi edingeni; ke yena uThixo umbabale uAbraham ngedinga.</verse>
			<verse number="19">Uyintoni na ke ngoko umthetho? Walekelwa ngenxa yezigqitho, ide ifike imbewu leyo lalibekwe kuyo idinga; wawumiswe ngezithunywa zezulu, usesandleni somlamleli.</verse>
			<verse number="20">Ke umlamleli akamnye, kodwa uThixo mnye.</verse>
			<verse number="21">Umthetho ngoko uchasene na namadinga kaThixo? Nakanye! Kuba, ukuba bekuwiswe umthetho onako ukudlisa ubomi, inene, ngebuphume emthethweni lowo ubulungisa.</verse>
			<verse number="22">Ke sona isibhalo sisuke sazivalela zonke phantsi kwesono, ukuze idinga eliphuma ekukholweni kuYesu Kristu linikwe abakholwayo.</verse>
			<verse number="23">Kodwa ngaphambi kokufika kokholo, sasilindwa siphantsi komthetho, sivalelwe ndawonye kude kufike ukholo olu, luza kutyhilwa.</verse>
			<verse number="24">Ngoko ke umthetho waba ngosikhaphela kuKristu, ukuze sigwetyelwe ngokwaselukholweni.</verse>
			<verse number="25">Lwakuba lufikile ke ukholo, asibi saba phantsi kwamkhapheli.</verse>
			<verse number="26">Kaloku nina nonke ningoonyana bakaThixo ngako ukukholwa, nikuKristu Yesu.</verse>
			<verse number="27">Kuba nina nonke, nabhaptizelwayo kuKristu, namambatha uKristu.</verse>
			<verse number="28">Akusekho mYuda namGrike; akusekho khoboka nakhululekileyo; akusekho ndoda nankazana; kuba nina nonke nimntu mnye, nikuKristu Yesu.</verse>
			<verse number="29">Ukuba ke nina ningabakaKristu, niyimbewu ka-Abraham ngoko, neendlalifa ngokwedinga.</verse>
		</chapter>
		<chapter number="4">
			<verse number="1">Ndithi ke, indlalifa, ngexesha lonke engumntwana, ayahluke nganto kumkhonzi, nakuba iyinkosi yeento zonke;</verse>
			<verse number="2">iphantsi kwabagcini namagosa, kude kufike ixesha elimiswe ngaphambili nguyise.</verse>
			<verse number="3">Ngokunjalo nathi, xenikweni besingabantwana, besingamakhoboka aphantsi kweziqalelo zehlabathi.</verse>
			<verse number="4">Lithe ke lakuzaliseka ixesha, uThixo wamkhupha weza uNyana wakhe, othe wazalwa ngumntu oyinkazana;</verse>
			<verse number="5">ukuze abakhulule ngokubathenga abaphantsi komthetho, ukuze sikuzuze ukwenziwa oonyana.</verse>
			<verse number="6">Ngokuba ke ningoonyana, uThixo wamkhupha uMoya woNyana wakhe, weza ezintliziyweni zenu, edanduluka esithi, Abha, Bawo.</verse>
			<verse number="7">Ngoko ke akusengumkhonzi, ungunyana; ukuba ke ungunyana, ukwayindlalifa kaThixo ngoKristu.</verse>
			<verse number="8">Kaloku, naningamazi uThixo, nanikhonza kwabo ngemvelo bangethixo.</verse>
			<verse number="9">Ngoku ke, nakuba nimazile uThixo, hayi kanye mandithi, nakuba naziwe nguThixo, nenza ntoni na ukubuya niguqukele kwiziqalelo ezingenamandla, ezingenaluncedo, enithanda ukubuya nikhonze zona ngokutsha?</verse>
			<verse number="10">Nimana nigcina imihla, neenyanga, namaxesha, neminyaka.</verse>
			<verse number="11">Ndiyanoyikela, hleze ndibe ndifumane ndabulaleka ngenxa yenu.</verse>
			<verse number="12">Ndiyanikhunga, bazalwana, yibani njengam; ngokuba ndinjengani; anindenzanga nto konke konke.</verse>
			<verse number="13">Niyazi ke ukuba bekungenxa yokuswela amandla kwenyama yam, ukunishumayeza kwam iindaba ezilungileyo ngokokuqala.</verse>
			<verse number="14">Ukulingwa kwam okwakusenyameni yam, anikwenzanga into engento, anikucekisanga nina nokukucekisa; nesuka nandamkela njengesithunywa sikaThixo, njengoKristu Yesu ngokwakhe.</verse>
			<verse number="15">Luphi na ngoko ubabalo enanithetha ngalo? Kuba ndiyaningqinela, ukuba bekunokwenzeka, ninge nawakrukrayo amehlo enu, nandinika.</verse>
			<verse number="16">Ndisuke ndaba lutshaba lwenu na ke, ngokuthetha inyaniso kuni?</verse>
			<verse number="17">Bayanizondelela, ingekuko okulungileyo; ewe, bathanda ukunivalela ngaphandle, ukuze nibachaphazele bona.</verse>
			<verse number="18">Kuhle ke ukuba kuncekelelwe ngamaxesha onke entweni entle, kunganeli ukuba njalo ndakuba ndikho kuni.</verse>
			<verse number="19">Bantwanana bam, endibuye ndanenimba ngabo, ade uKristu amiliswe ngaphakathi kwenu;</verse>
			<verse number="20">bendithanda ke ukubakho kuni ngoku, ndilenze libe lilimbi ilizwi lam; kuba ndiyathandabuza ngani.</verse>
			<verse number="21">Ndixeleleni, nina nithanda ukuba phantsi komthetho, aniwuva na umthetho?</verse>
			<verse number="22">Kuba kubhaliwe kwathiwa, uAbraham wayenoonyana ababini: omnye engowekhobokazana, omnye engowomfazi okhululekileyo.</verse>
			<verse number="23">Kodwa lowo wekhobokazana wayezelwe ngokwenyama; kodwa lowo womfazi okhululekileyo wayephume ngalo idinga.</verse>
			<verse number="24">Eziyintsonkotha ezo zinto; kuba aba bayiyo iminqophiso emibini; Omnye uvela entabeni yeSinayi, uzalela ebukhobokeni, onguHagare ke wona lowo.</verse>
			<verse number="25">Kuba loo nto inguHagare yiSinayi, intaba ekwelama-Arabhi, elungelelene neYerusalem yakalokunje, esebukhobokeni ke nabantwana bayo.</verse>
			<verse number="26">Ke yona ephezulu iYerusalem ikhululekile, enguma wethu leyo.</verse>
			<verse number="27">Kuba kubhaliwe kwathiwa, Yiba nemihlali, ludlolo lungazaliyo; Gqabhuka umemelele, wena ungenanimba; ngokuba baninzi abantwana besishiywa, ngaphezu kwabonendoda.</verse>
			<verse number="28">Thina ke, bazalwana, ngokokukaIsake, singabantwana bedinga.</verse>
			<verse number="29">Kusuke, kwanjengokuba wayesithi oko owazalwa ngokwenyama amtshutshise owazalwa ngokoMoya, kwaba njalo nakaloku.</verse>
			<verse number="30">Sithini na ke sona isibhalo? Likhuphele phandle ikhobokazana nonyana walo; kuba unyana wekhobokazana akasayi kuba ndlalifa kunye nonyana wokhululekileyo.</verse>
			<verse number="31">Ngoko ke, bazalwana, asingabantwana bekhobokazana thina; singabowokhululekileyo.</verse>
		</chapter>
		<chapter number="5">
			<verse number="1">Yimani ngoko enkululekweni, athe uKristu wasikhululela kuyo; nize ningabuyi nibanjwe yidyokhwe yobukhoboka.</verse>
			<verse number="2">Niyabona, mna, Pawulos, ndithi kuni, ukuba nithe naluka, uKristu akasayi kuninceda lutho.</verse>
			<verse number="3">Ndiphinda ndingqina ke kumntu wonke owalukileyo, ukuba ungonetyala lokuwenza umthetho uphela.</verse>
			<verse number="4">Nibhambathisiwe nguKristu kuni, nina nigwetyelwayo emthethweni; niwile elubabalweni.</verse>
			<verse number="5">Kaloku thina sihlala silindile ngoMoya, ithemba lobulungisa ngokwaselukholweni.</verse>
			<verse number="6">Kuba kwabakuKristu Yesu, akunamandla anto ukwaluka, kwanokungaluki; lukholo ke olusebenza ngothando.</verse>
			<verse number="7">Nibaleke kakuhle; ngubani na osuke wanithintela ukuba ningayithambeli inyaniso?</verse>
			<verse number="8">Olo loyiseko lwenu aluphumi konibizayo.</verse>
			<verse number="9">Igwele elincinane liyayibilisa intlama iphela.</verse>
			<verse number="10">Mna ndikholosekile malunga nani eNkosini, ukuba aniyi kucinga nto yimbi; ke onikhathazayo uya kuluthwala ugwebo, nokuba ngongubani.</verse>
			<verse number="11">Mna ke, bazalwana, ukuba ndingaba ndisavakalisa ulwaluko, ndisatshutshiselwani na? Isono somnqamlezo sithe sayekwa.</verse>
			<verse number="12">Akwaba bebengade banqanyulwe abo banibandezelayo!</verse>
			<verse number="13">Kuba nina nabizelwa enkululekweni, bazalwana; kodwa ke musani ukusebenzisa inkululeko yokuxhelela inyama; kodwa khonzanani niqhutywa luthando.</verse>
			<verse number="14">Kuba wonke umthetho uzaliswe ngazwi linye, ngeli leli; Uze umthande ummelwane wakho ngoko uzithanda ngako.</verse>
			<verse number="15">Ukuba niyagrenyana, nidlane, lumkani ukuba ningagqitywa omnye ngomnye.</verse>
			<verse number="16">Ke ndithi, Hambani ngokoMoya, naningasayi kuthi ke niyizalise inkanuko yenyama.</verse>
			<verse number="17">Kaloku inyama ikhanuka ngokuchasene noMoya, uMoya ke ukhanuka ngokuchasene nenyama; ezo zinto ke ziphambene, ukuze ningazenzi izinto enisukuba nizithanda.</verse>
			<verse number="18">Ukuba ke nikhokelwa nguMoya, anikho phantsi komthetho.</verse>
			<verse number="19">Iyabonakala ke yona imisebenzi yenyama, eyile; uhenyuzo, ukungcola, uburheletya,</verse>
			<verse number="20">Unqulo-zithixo, ubugqwirha, intiyo, amayelenqe, ingqumbo, iinkani, iinkani, amayelenqe,</verse>
			<verse number="21">oomona, ookubulala, ookunxila, iindywala, nezinto ezinjengezo; endinixelelayo ngenxa engaphambili, njengokuba besendinixelele kade, ukuba abazenzayo izinto ezinjalo abayi kubudla ilifa ubukumkani bukaThixo.</verse>
			<verse number="22">Ke sona esoMoya isiqhamo luthando, uvuyo, uxolo, ukuzeka kade umsindo, ububele, ukulunga, intembeko,</verse>
			<verse number="23">akukho mthetho uchasene nezinto ezinjalo.</verse>
			<verse number="24">Ke kaloku abo ke bakaKristu, inyama bayibethelele emnqamlezweni, kunye neminqweno neenkanuko zayo.</verse>
			<verse number="25">Ukuba sidla ubomi ngokoMoya, masihambe nokuhamba kwangokoMoya.</verse>
			<verse number="26">Masingafuni luzuko olulambathayo, sicaphukisana, simonelana.</verse>
		</chapter>
		<chapter number="6">
			<verse number="1">Bazalwana, ukuba umntu uthe waqutyulwa nokuqutyulwa sisiphoso esithile, nina bangaboMoya, mlulekeni onjalo ninomoya wobulali; uzilumkele, ukuze ungahendwa nawe.</verse>
			<verse number="2">Thwalisanani ubunzima, xa nenjenjalo ke nithobela umyalelo kaKrestu.</verse>
			<verse number="3">Kuba umntu, ukuba uba uyinto, engento, uyazikhohlisa.</verse>
			<verse number="4">Elowo ke makawucikide owakhe umsebenzi, wayeya kwandula ukuba neqhayiya ngokwakhe yedwa, angabi nalo ngomnye;</verse>
			<verse number="5">Kaloku wonke umntu uya kuwuthwala owakhe umthwalo.</verse>
			<verse number="6">Makathi ke lowo ufundiswayo ilizwi, abelane nalowo ufundisayo ngeento zonke ezilungileyo.</verse>
			<verse number="7">Musani ukulahlekiswa; uThixo yena asingowokuhlekisa; kuba into athe wahlwayela yona umntu, wovuna kwayona;</verse>
			<verse number="8">ngokuba lowo uhlwayelela eyakhe inyama, wovuna ukonakala ngokwasenyameni; lowo uhlwayelela uMoya ke, wovuna ubomi obungunaphakade ngokwaseMoyeni.</verse>
			<verse number="9">Ke ekwenzeni okulungileyo masingethi amandla; kuba sovuna ngexesha elililo, ukuba asityhafi.</verse>
			<verse number="10">Njengoko singathi sibe nethuba, masisebenze okulungileyo kubo bonke, ngokukodwa ke kwabendlu yokholo.</verse>
			<verse number="11">Bonani ukuba kukhulu kokubhala endinibhalele ngako ngesam isandla.</verse>
			<verse number="12">Bonke abathanda ukuba babe nesimilo esihle ngokwangaphandle, abo ke baninyanzela ukuba naluswe; benzela nje kodwa ukuze bangatshutshiswa ngawo umnqamlezo kaKristu.</verse>
			<verse number="13">Kuba kwanabo balukayo, bengawubambi umthetho; bafuna nje ukuba nalùswe, ukuze baqhayise ngeyiyeyenu inyama.</verse>
			<verse number="14">Kodwa mna mandingakhe ndiqhayise nganto, ingenguwo umnqamlezo weNkosi yethu uYesu Krestu, ekuthe ngaye ihlabathi kum labethelelwa emnqamlezweni, ndathi nam kwihlabathi ndabethelelwa emnqamlezweni.</verse>
			<verse number="15">Kuba kwabakuKristu Yesu, akunamandla anto ukwaluka nokungaluki; into enamandla sisidalwa esitsha.</verse>
			<verse number="16">Nabani na ohamba ngalo mgaqo ndimnqwenelela uxolo nenceba, kunye nalo lonke usapho lukaThixo – nguSirayeli omtsha ke lowo.</verse>
			<verse number="17">Elokugqiba ndithi, Makungabikho namnye undixhamlayo; kuba mna, iimpawu zeNkosi uYesu ndiziphethe ngomzimba wam.</verse>
			<verse number="18">Ubabalo lweNkosi yethu uYesu Krestu malube nomoya wenu, mawethu. Amen. (KwabaseGalati ibhalwe eRoma.)</verse>
		</chapter>
	</book>
	<book number="49">
		<chapter number="1">
			<verse number="1">uPawulos, umpostile kaYesu Kristu ngokuthanda kukaThixo, ubhalela abangcwele abase-Efese, abakholwayo kuKristu Yesu;</verse>
			<verse number="2">Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="3">Makabongwe uThixo, uYise weNkosi yethu uYesu Kristu, osibabale ngazo zonke iintsikelelo zoMoya kwezasemazulwini iindawo, sikuKristu;</verse>
			<verse number="4">njengokuba wathi, ngaphambi kokusekwa kwehlabathi, wasinyulela kuye, ukuba sibe ngcwele, singabi nakusoleka phambi kwakhe;</verse>
			<verse number="5">ethe ngenxa engaphambili wasimisela ngenxa engaphambili ukuba senziwe oonyana ngoYesu Kristu kuye ngokwakhe, ngokwenkolelo yokuthanda kwakhe;</verse>
			<verse number="6">Ngenxa yozuko lobabalo lwakhe, awasibabala ngalo sikuye othandiweyo;</verse>
			<verse number="7">esinayo sikuye inkululeko ngokuhlawulelwa ngegazi lakhe, uxolelo lwezono, ngokobutyebi bobabalo lwakhe;</verse>
			<verse number="8">Uye waphuphumela kuthi kubo bonke ubulumko nokuqonda;</verse>
			<verse number="9">esazisile ke imfihlelo yokuthanda kwakhe, ngokokuthanda kwakhe, awamisa ngako ngokwakhe;</verse>
			<verse number="10">ukuze ngexesha lokuzaliseka kwamaxesha, azihlanganisele zonke izinto kuye uKristu, ezisemazulwini kwanezisemhlabeni; nakuye:</verse>
			<verse number="11">Esathi kuye nathi sazuza ilifa, simiselwe ngenxa engaphambili ngokwengqibo yozisebenzayo zonke ezo nto ngokwecebo lokuthanda kwakhe;</verse>
			<verse number="12">ukuze sibe ngabokudumisa uzuko lwakhe, thina aba sathembela kuKristu kuqala;</verse>
			<verse number="13">enithe nakholwa kuye nani, emveni kokuliva kwenu ilizwi lenyaniso, iindaba ezilungileyo zosindiso lwenu; enathi, nakholwa kuye, natywinwa natywinwa nguMoya oyiNgcwele wedinga;</verse>
			<verse number="14">osisinyaniso selifa lethu, ukude kugqibelele ukukhululeka ngentlawulelo kwabo baziinqobo kuye, ukuba kudunyiswe uzuko lwakhe.</verse>
			<verse number="15">Ngoko ke, ndakuba ndivile ngokholo eninalo kwiNkosi uYesu, nangothando eninalo kubo bonke abangcwele.</verse>
			<verse number="16">Andiphezi ukubulela ngenxa yenu, xa ndinikhumbula emithandazweni yam;</verse>
			<verse number="17">ukuze uThixo weNkosi yethu uYesu Kristu, uYise wozuko, aninike umoya wobulumko wokunityhilela, nimazi kakuhle;</verse>
			<verse number="18">Akhanyiselwe amehlo engqondo yakho; ukuze nilazi ithemba lobizo lwakhe, nento obuyiyo ubutyebi bozuko lwelifa lakhe phakathi kwabangcwele;</verse>
			<verse number="19">nokuba buyintoni na ubukhulu bamandla akhe kuthi bakholwayo, ngokokusebenza kwamandla akhe amakhulu;</verse>
			<verse number="20">awayenzayo ekuKristu, ekumvuseni kwabafileyo, wammisa ngasekunene kwakhe kwezasezulwini iindawo;</verse>
			<verse number="21">ngaphezu kwabo bonke ubulawuli, negunya, namandla, nobukhosi, nalo lonke igama elibizwayo, kungabi kweli hlabathi lodwa, kwanakwelo lizayo;</verse>
			<verse number="22">Waza izinto zonke wazithobela phantsi kweenyawo zakhe, wammisa ukuba abe yintloko yezinto zonke kulo ibandla.</verse>
			<verse number="23">Lingumzimba wakhe ke lowo, ozalise konke ngako konke.</verse>
		</chapter>
		<chapter number="2">
			<verse number="1">Nani unidlise ubomi, nifile nje ziziphoso na zizono;</verse>
			<verse number="2">enanifudula nihamba kuzo ngokwesimo seli hlabathi, ngokomphathi wegunya lesibhakabhaka, womoya lo usebenzayo ngoku kubo abangevayo;</verse>
			<verse number="3">Esathi sonke phakathi kwethu sasifudula sihamba ngokweenkanuko zenyama yethu, sifeza iinkanuko zenyama nezengqondo; kwaye ngemvelo sasingabantwana bengqumbo, njengabanye.</verse>
			<verse number="4">Ke yena uThixo, esisityebi ngenceba, uthe ngenxa yothando lwakhe olukhulu awasithanda ngalo.</verse>
			<verse number="5">Nakuba besifile zizono, usidlise ubomi ndawonye noKristu, nisindiswe ngokubabalwa.</verse>
			<verse number="6">Wasivusa naye ndawonye, wasihlalisa naye kwezasemazulwini iindawo, sikuKristu Yesu;</verse>
			<verse number="7">ukuze ubutyebi obuncamisileyo bobabalo lwakhe abubonakalalise emaphakadeni azayo, ngokusenzela ububele ngoKristu Yesu.</verse>
			<verse number="8">Kuba nisindiswe ngokubabalwa nangalo ukholo; nako oko akuphumi kuni, kusisipho sikaThixo;</verse>
			<verse number="9">Akuphumi misebenzini, hleze kubekho bani uqhayisayo.</verse>
			<verse number="10">Kuba thina singumsebenzi wakhe kuKristu Yesu, sidalelwe imisebenzi emihle, awayilungisayo uThixo ngenxa engaphambili, ukuze sihambe kuyo.</verse>
			<verse number="11">Ngoko ke khumbulani ukuba nina nifudula niziintlanga ngokwenyama, nibizwa ngokuba ningabangalukileyo, ngabo kuthiwa ngabolwaluko olwenziwe ngezandla enyameni;</verse>
			<verse number="12">Okuba ngelo xesha nibe ningenaKristu, ningazani nawo umzi wakwaSirayeli, ningabasemzini kuyo iminqophiso yedinga, ningenathemba, ningenaThixo ehlabathini.</verse>
			<verse number="13">Ke ngoku ngoKristu Yesu, nina, enibe nifudula nikude, nithe naba kufuphi ngalo igazi likaKristu.</verse>
			<verse number="14">Kaloku yena uluxolo lwethu, yena owasenza izinto zombini, waba nye, waluchitha ke udonga lothango oluphakathi;</verse>
			<verse number="15">ewubhangisile ngenyama yakhe ubutshaba, nomthetho wemithetho ekwimimiselo; ukuze abo babini benze ngaphakathi kwakhe, babe mntu mnye, mtsha, esenza uxolo;</verse>
			<verse number="16">nokuze abaxolelanise bobabini noThixo, babe mzimbeni mnye ngawo umnqamlezo, ebubulala ubutshaba ngawo;</verse>
			<verse number="17">Weza ke washumayela iindaba ezilungileyo zoxolo kuni abo bakude, nakwabakufuphi;</verse>
			<verse number="18">Kuba kungaye ukungeniswa kwethu sobabini, siMoya mnye kuye uYise.</verse>
			<verse number="19">Ngoko ke anisengabasemzini nabasemzini;</verse>
			<verse number="20">Nakhelwe phezu kwesiseko sabapostile nabaprofeti, inguYesu Kristu ngokwakhe ilitye lembombo;</verse>
			<verse number="21">Ekuye sonke isakhiwo eso sihlangene, sikhula, sibe yitempile engcwele eNkosini.</verse>
			<verse number="22">Enithi nani nakhelwe ndawonye kuye, ukuze nibe yindawo yokuhlala kaThixo ngaye uMoya.</verse>
		</chapter>
		<chapter number="3">
			<verse number="1">Ngenxa yoko mna Pawulos, mbanjwa kaYesu Kristu ngenxa yenu zintlanga,</verse>
			<verse number="2">Ukuba nikuvile ulungiselelo lobabalo lukaThixo, endababalwa ngalo kuni;</verse>
			<verse number="3">okokuba wandazisa imfihlelo leyo ngokotyhilelo; (njengoko ndibhale ngaphambili ngamafutshane),</verse>
			<verse number="4">enothi ngoko, nakulesa, nibe nokuqiqa ukwazi kwam kwimfihlelo kaKristu;</verse>
			<verse number="5">ababengathanga kuzimbi izizukulwana bayaziswe oonyana babantu, njengoko bayityhilelweyo ngoku abapostile bakhe abangcwele, nabaprofeti bakhe, ngaye uMoya;</verse>
			<verse number="6">ukuze iintlanga zibe ziindlalifa kunye naye, zibe zimzimba mnye, zibe ngamadlelane ngedinga lakhe elikuKristu, ngazo iindaba ezilungileyo;</verse>
			<verse number="7">endabamiselayo mna ngokwesipho sobabalo lukaThixo, endasibabalwa ngalo ngokusebenza kwamandla akhe.</verse>
			<verse number="8">Mna lo ungoyena mncinanana kubo bonke abangcwele, ndababalwa ngolo lubabalo, lokuba ndishumayele phakathi kweentlanga iindaba ezilungileyo zobutyebi obungalandekiyo bukaKristu;</verse>
			<verse number="9">ndibakhanyisele bonke abantu, bayibone into obuyiyo ubudlelane bemfihlelo ebifihliwe kwasemaphakadeni, ikuye uThixo owazidalayo zonke izinto ngoYesu Kristu;</verse>
			<verse number="10">ukuze ngoku izilawuli namandla, kwezasezulwini iindawo, zaziswe ngalo ibandla ubulumko bukaThixo obuziintlobo ezininzi;</verse>
			<verse number="11">ngokwengqibo yaphakade, awayenzayo ngoKristu Yesu, iNkosi yethu;</verse>
			<verse number="12">Esikuye ke sinokungafihlisi, nokungeniswa kwethu sikholosile, ngokukholwa kuye;</verse>
			<verse number="13">Kungoko ndicelayo ukuba ningethi amandla ziimbandezelo zam, ezingenxa yenu, zona ezi ziluzuko lwenu.</verse>
			<verse number="14">Ngenxa yoko ndiguqa ngamadolo am kuye uYise weNkosi yethu uYesu Kristu;</verse>
			<verse number="15">Ekuthiywe ngaye yonke imizalwane esemazulwini nesemhlabeni,</verse>
			<verse number="16">ukuze aninike, ngokobutyebi bozuko lwakhe, ukomelezwa ngamandla ngaye uMoya wakhe, ngokusingisele emntwini ongaphakathi;</verse>
			<verse number="17">ukuze uKristu ahlale ngokholo ezintliziyweni zenu; ukuze nina, nimiliselwe nisekelwe eluthandweni;</verse>
			<verse number="18">ninako ke ukubuqiqa into obuyiyo ububanzi, nobude, nobunzulu, nokuphakama;</verse>
			<verse number="19">kwanokulwazi uthando lukaKristu oluncamise ukwazi, ukuze niye nizala ngako konke ukuzala kukaThixo.</verse>
			<verse number="20">Kuye ke onako ukwenza okungaphezu kweento zonke ngokugqithiseleyo kakhulu, ngaphezu kwesikucelayo nesinokukuqiqa, ngokokwamandla asebenzayo ngaphakathi kwethu;</verse>
			<verse number="21">kuye malubekho uzuko ebandleni elikuKristu Yesu, kuse kuzo zonke izizukulwana zalo iphakade lasemaphakadeni. Amen.</verse>
		</chapter>
		<chapter number="4">
			<verse number="1">Ndiyanivuselela ngoko, mna mbanjwa waseNkosini, ukuba nihambe ngokuwufaneleyo ubizo enabizwa ngalo;</verse>
			<verse number="2">Ninako konke ukuthobeka kwentliziyo, ubulali, ukuzeka kade umsindo, ninyamezelana ngothando.</verse>
			<verse number="3">Zabalazelani ukubugcina ubunye boMoya ngentambo yoxolo.</verse>
			<verse number="4">Mnye umzimba, mnye noMoya, njengokuba nabizwayo nokubizwa, naba nathemba linye lobizo lwenu.</verse>
			<verse number="5">Inye iNkosi, lunye ukholo, lunye ubhaptizo,</verse>
			<verse number="6">Mnye uThixo, uYise wabo bonke, ophezu kwabo bonke, okubo bonke, ophakathi kwenu nonke.</verse>
			<verse number="7">Kodwa elowo kuthi ubabalwa ngokomlinganiselo wesisa sikaKrestu.</verse>
			<verse number="8">Kungoko athi, Enyuke waya enyangweni, wathimba intimbo, Wabapha izipho abantu.</verse>
			<verse number="9">Oko ke kuthi, wenyuka, kuyintoni na, kungekwakukuthi, wehla nokuhla kuqala, waya kwezona zisezantsi iindawo zomhlaba?</verse>
			<verse number="10">Lowo wehlayo ikwangulowo wenyukayo, waya ngaphezu kwawo onke amazulu, ukuze azalise zonke izinto.</verse>
			<verse number="11">Wabapha abanye ukuba babe ngabapostile; abanye ke bangabaprofeti; inxenye yaba ngabashumayeli; inxenye ke yaba ngabalusi nabafundisi;</verse>
			<verse number="12">ukuze abangcwele bagqibelele, kuse umsebenzi wolungiselelo, ukuze uwakhe umzimba kaKristu;</verse>
			<verse number="13">side thina sonke sifike kubo ubunye bokholo, nobokumazi okumazi kakuhle uNyana kaThixo, ebudodeni obupheleleyo, emlinganisweni wobukhulu bokuzala kukaKristu;</verse>
			<verse number="14">ukuze singabi saba ziintsana, silatyuzwa, siphetshethwa ngumoya wonke wemfundiso, ngokukhohlisa kwabantu, ngobuqhetseba bobuqhinga;</verse>
			<verse number="15">Ke sithetha inyaniso ngothando, sikhule ngeendawo zonke kuye, lo uyintloko, uKristu;</verse>
			<verse number="16">ekuphuma kuye ukuthi, umzimba wonke uhlangane kakuhle, ubandakanywe ngako konke ukwabanayo ukwasebenza ilungu ngalinye, ukhulisa umzimba ekuzakhenise eluthandweni.</verse>
			<verse number="17">Ke ngoko, oku ndiyakutsho, ndikungqinela ngokwaseNkosini, ukuba ningabi sahamba njengoko zihamba ngako ezinye iintlanga, ngamampunge engqiqo yazo;</verse>
			<verse number="18">Zenziwe mnyama iingqondo, zahlukanisiwe nobomi bukaThixo ngenxa yokungazi okukuzo, ngenxa yobumfama bentliziyo;</verse>
			<verse number="19">abathe, bengaziva, bazinikela eburheletyweni, besebenza ubunqambi bonke, bebawa.</verse>
			<verse number="20">Ke nina animfundanga ngokunjalo uKristu;</verse>
			<verse number="21">Ukuba okunene nimvile, nafundiswa nguye, njengokuba inyaniso ikuye uYesu;</verse>
			<verse number="22">yokuba nithi ngakwihambo yangaphambili nimlahle umntu omdala, owonakaliswayo ngokokweenkanuko zokulukuhla;</verse>
			<verse number="23">manihlaziywe ke kuwo umoya wengqiqo yenu;</verse>
			<verse number="24">Nambathe umntu omtsha, othe ngokukaThixo wadalelwa ebulungiseni, nasebungcweleni benyaniso.</verse>
			<verse number="25">Kungoko ke ndithi, lahlani ubuxoki, thethani inyaniso elowo nommelwane wakhe; ngokuba singamalungu, omnye elelomnye.</verse>
			<verse number="26">Qumbani, ningoni; ilanga malingade litshone nicaphukile;</verse>
			<verse number="27">kananjalo musani ukumkhwelela indawo uMtyholi lo.</verse>
			<verse number="28">Lowo ubayo makangabi seba; kanye ke makabulaleke esebenza okulungileyo ngezandla zakhe, ukuze abe nako ukwabela osweleyo.</verse>
			<verse number="29">Makungaphumi nanye intetho ebolileyo emlonyeni wenu;</verse>
			<verse number="30">Kanjalo musani ukumenza buhlungu uMoya oyiNgcwele kaThixo, enathi kuye natywinwa, naqiniselelwa imini yentlawulelo.</verse>
			<verse number="31">Mabukhweleliswe kuni bonke ubukrakra, nomsindo, nengqumbo, nengcolo, nonyeliso, ndawonye nolunya lonke;</verse>
			<verse number="32">Ke nina yibani nobubele omnye komnye, nibe nemfesane kakhulu, nixolelane, njengokuba naye uThixo wanixolelayo ekuKristu.</verse>
		</chapter>
		<chapter number="5">
			<verse number="1">Ngoko yibani ngabaxelisa uThixo, ngokwabantwana abaziintanda;</verse>
			<verse number="2">nihambe eluthandweni, kwanjengokuba naye uKristu wasithandayo, wazinikela ngenxa yethu, ukuba abe ngumnikelo nedini kuye uThixo, ukuba abe livumba elimnandi.</verse>
			<verse number="3">Ke umbulo, nako konke ukungcola, nokubawa, makungakhe kukhankanywe phakathi kwenu, njengoko kubafaneleyo abangcwele;</verse>
			<verse number="4">kwanamanyala, nentetho yobuyatha, nobuhiba, izinto ezo ezingafanelekileyo. Makube kokukhona ninemibulelo.</verse>
			<verse number="5">Kuba oku nikwazi, ukuba wonke umenzi wombulo, nomntu ongcolileyo, nolibawa, engumkhonzi wezithixo, akanalifa ebukumkanini bukaKristu noThixo.</verse>
			<verse number="6">Makungabikho namnye unilukuhlayo ngamazwi alambathayo; kuba iza ngenxa yezo zinto ingqumbo kaThixo phezu kwabangevayo.</verse>
			<verse number="7">Ngoko musani ukuba ngamahlulelana nabo.</verse>
			<verse number="8">Kuba nina naye nifudula nibubumnyama, ke ngoku nikukukhanya, niseNkosini nje; hambani ke ngokwabantwana bokukhanya.</verse>
			<verse number="9">(Kuba sona isiqhamo soMoya sikuko konke ukulunga, nobulungisa, nenyaniso;)</verse>
			<verse number="10">Nicikida ukuba yintoni na ekholekileyo kakuhle kwiNkosi.</verse>
			<verse number="11">Kanjalo musani ukuba nabudlelane ngemisebenzi yobumnyama engenasiqhamo;</verse>
			<verse number="12">Kuba izinto ezenziwa kubo emfihlekweni kulihlazo nokuzithetha.</verse>
			<verse number="13">Ke zonke ezi zinto, zakohlwaywa, ziyabonakalaliswa kukukhanya; kuba konke okubonakalaliswayo kukukhanya.</verse>
			<verse number="14">Kungoko athi, Vuka wena uleleyo, uvuke kwabafileyo; uKristu wokukhanyisela.</verse>
			<verse number="15">Khangelani ngoko, ukuba ningathini na, ukuze kucokiseke ukuhamba kwenu; ningabi njengabaswele ubulumko, yibani njengezilumko;</verse>
			<verse number="16">nizongela ixesha eli, ngokuba le mihla ayindawo.</verse>
			<verse number="17">Ngenxa yoko musani ukuba ziintsweli-kuqonda; yibani ngabakuqondayo into okuyiyo ukuthanda kweNkosi.</verse>
			<verse number="18">Musani ukunxila yiwayini, ekukhoyo kuloo nto ukuzibhubhisa; kodwa nizaliswe nguMoya;</verse>
			<verse number="19">nithetha omnye komnye ngeendumiso neengoma nezango ezizezomoya, nivuma, nibetha uhadi entliziyweni yenu kuyo iNkosi,</verse>
			<verse number="20">nimana nibulela ngenxa yeento zonke, egameni leNkosi yethu uYesu Kristu, kuye uThixo uYise;</verse>
			<verse number="21">Nilulamelana ngokoyika uThixo.</verse>
			<verse number="22">Nina bafazi, walulameleni awenu amadoda, ngokokululamela iNkosi;</verse>
			<verse number="23">Ngokuba indoda le iyintloko yomfazi, njengokuba naye uKristu eyintloko yebandla, eli; waye yena ngokwakhe enguMsindisi wawo umzimba.</verse>
			<verse number="24">Ke, kwanjengokuba ibandla eli limlulamela uKristu, mabathi ngokunjalo nabafazi bawalulamele awabo amadoda ezintweni zonke.</verse>
			<verse number="25">Nina madoda, bathandeni abafazi benu, njengokuba naye uKristu walithandayo ibandla, wazinikela ngenxa yalo;</verse>
			<verse number="26">ukuze asingcwalise, asihlambulule ngokuhlamba kwamanzi ngelizwi;</verse>
			<verse number="27">ukuze alimise phambi kwakhe linobuqaqawuli, lilibandla elingenabala, elingenamibimbi nanye into enjalo; mayibe ngcwele, ingabi nasiphako.</verse>
			<verse number="28">Ngoko amelwe amadoda ukubathanda abawo abafazi, njengokuba beyimizimba yawo. Lowo umthandayo umkakhe, uyazithanda;</verse>
			<verse number="29">kuba akukho namnye wakha wayithiya eyakhe inyama; usuka ayondle, ayigcine, njengokuba nayo iNkosi ilenjenjalo ibandla.</verse>
			<verse number="30">Ngokuba singamalungu omzimba wayo, singabenyama yayo, singabamathambo ayo.</verse>
			<verse number="31">Ngenxa yoko ke, umntu womshiya uyise nonina, anamathele kuye umkakhe, baze abo babini babe nyama-nye.</verse>
			<verse number="32">Loo mfihlelo inkulu; ke mna ndithetha ndisingisele kuKristu, ndisingisele nakulo ibandla.</verse>
			<verse number="33">Kodwa ke manithi nani ngabanye, elowo amthande umkakhe, njengoko azithanda ngako; Umfazi ke makayoyike indoda.</verse>
		</chapter>
		<chapter number="6">
			<verse number="1">Nina bantwana, baveni abazali benu ngokwabaseNkosini; kuba oko kububulungisa.</verse>
			<verse number="2">Beka uyihlo nonyoko; wona lowo ngumthetho wokuqala onedinga;</verse>
			<verse number="3">ukuze kulunge kuwe, ube nexesha elide emhlabeni.</verse>
			<verse number="4">Nani boyise, musani ukubacaphukisa abantwana benu; bondleleni ekuqeqesheni nasekululekeni kweNkosi.</verse>
			<verse number="5">Nina bakhonzi, baveni abaziinkosi zenu ngokwenyama, ninokuzoyikela nokugubha, ningenakumbi ezintliziyweni zenu, ninge niva uKristu ngokwakhe,</verse>
			<verse number="6">kungabi ngankonzo yamehlo, ngathi ningabakholisi-bantu; makube njengabakhonzi bakaKristu, nikwenza ukuthanda kukaThixo ngokwasentliziyweni;</verse>
			<verse number="7">nisebenza ngentumekelelo, ngathi kukwiNkosi, akukhona kubantu;</verse>
			<verse number="8">nisazi nje ukuba into esukuba ilungile, athe ulowo wayenza, uya kwamkeliswa kwayona yiNkosi, nokuba ungumkhonzi nokuba ungokhululekileyo.</verse>
			<verse number="9">Nani baziinkosi zabo, yenzani kwaezo zinto kubo, nikuyeke ukusongela; kananjalo akukho kukhetha buso kuye.</verse>
			<verse number="10">Elokugqiba, bazalwana bam, ndithi, Yomelelani eNkosini, nasekuqineni kokomelela kwayo.</verse>
			<verse number="11">Xhobani sonke isikrweqe sikaThixo, ukuze nibe nako ukumisa nibuchase ubuqhinga boMtyholi.</verse>
			<verse number="12">Kuba umzamo wethu asingowokuzamana negazi nenyama; ngowokuzamana nazo izilawuli, nawo amagunya, nazo iziphatha-hlabathi zobumnyama balo eli phakade, nayo imimoya ekhohlakeleyo kwezasezulwini iindawo.</verse>
			<verse number="13">Ngoko ke, qubulani sonke isikrweqe sikaThixo, ukuze nibe nako ukuchasa ngomhla ombi, nithi nikufezile konke, nime nimi.</verse>
			<verse number="14">Yimani ngoko, nibhinqe inyaniso esinqeni senu, ninxibe isigcina-sifuba sobulungisa;</verse>
			<verse number="15">Nibophe ezinyaweni zenu ulungiselelo lweendaba ezilungileyo zoxolo.</verse>
			<verse number="16">Ngaphezu kweento zonke, qubulani ikhaka lokholo, enothi ngalo nibe nako ukuzicima zonke iintolo ezinomlilo zongendawo.</verse>
			<verse number="17">Yamkelani isigcina-ntloko sosindiso, nalo ikrele loMoya, elililizwi likaThixo;</verse>
			<verse number="18">ngako konke ukuthandaza nokukhunga, nithandaza amaxesha onke nikuye uMoya; niyiphaphamele loo nto ngako konke ukuzingisa nokukhunga, ngenxa yabo bonke abangcwele;</verse>
			<verse number="19">nakum, ukuze ndilinikwe ilizwi lokuba ndiwuvule umlomo wam ngokungafihlisiyo, ukuyazisa imfihlelo yeendaba ezi zilungileyo;</verse>
			<verse number="20">endisisigidimi ngenxa yazo ndisezintanjeni; ukuze ndithethe ngako ukungafihlisi, njengoko ndimelwe kukuthetha ngako.</verse>
			<verse number="21">Ke kaloku, ukuze nani nikwazi okukokwam, ukuba ndinjani na, wonazisa konke uTikiko, umzalwana oyintanda, umlungiseleli othembekileyo ngokwaseNkosini;</verse>
			<verse number="22">endimthumele khona oku kuni, ukuze nizazi iindaba zethu, nokuze azithuthuzele iintliziyo zenu.</verse>
			<verse number="23">Makube luxolo kubo abazalwana, nothando, ndawonye nokholo oluvela kuThixo uYise, neNkosi yethu uYesu Kristu.</verse>
			<verse number="24">Ubabalo malube nabo bonke abayithandayo iNkosi yethu uYesu Kristu ngokungenakonakala. Amen. (Ibhalelwa kwabase-Efese eseRoma, nguTikiko.)</verse>
		</chapter>
	</book>
	<book number="50">
		<chapter number="1">
			<verse number="1">uPawulos noTimoti, abakhonzi bakaYesu Kristu, babhalela bonke abangcwele abakuKristu Yesu, abaseFilipi, ndawonye nabaveleli nabalungiseleli;</verse>
			<verse number="2">Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="3">Ndiyambulela uThixo wam xa ndinikhumbula.</verse>
			<verse number="4">Ekukhungeni kwam konke ndikhunga ngenxa yenu nonke, ndivuyiswa;</verse>
			<verse number="5">Ngenxa yobudlelane benu obubhekisele kuzo iindaba ezilungileyo, kususela kwimini yokuqala kude kube ngoku;</verse>
			<verse number="6">ndikholose ngayo le nto, yokuba lowo wawuqalayo ngaphakathi kwenu umsebenzi olungileyo, wowufeza, ide ibe yiloo mini kaYesu Kristu;</verse>
			<verse number="7">njengokuba kufanelekile ukuba ndicinge oku ngani nonke, ngokuba nikum entliziyweni; nithe, nasezintanjeni zam, nasekuziphenduleleni kwam, nasekuziqiniseni kwam iindaba ezilungileyo, naba ngamadlelana nam ngobabalo olu, nina nonke.</verse>
			<verse number="8">Kaloku uThixo ulingqina lam lokuba kukhulu ukunilangazelela kwam nonke, ndineemfesane zikaYesu Kristu.</verse>
			<verse number="9">Ndithandazela ke oku, ukuba uthando lwenu luphuphume ngakumbi nangakumbi ekwazini nasekucingeni konke,</verse>
			<verse number="10">ukuze nizicikide izinto eziziincamisa; ukuze nibe msulwa, ningabi nasiphako, ide ibe yiloo mini kaKristu;</verse>
			<verse number="11">nizele ziziqhamo zobulungisa ezingoYesu Kristu, nikhangelise ekuzukiseni nasekudumiseni uThixo.</verse>
			<verse number="12">Ke kaloku ndinga ningàzi, bazalwana, ukuba izinto ezindihleleyo, zibethe kwakukhona zihambayo iindaba ezilungileyo;</verse>
			<verse number="13">ngokokude iintambo zam ezi zibonakale kuyo yonke indlu yomkhosi nakwabanye bonke, ukuba ndikuKristu;</verse>
			<verse number="14">baze abona bazalwana baninzi bathi, beseNkosini, bekholose ngeentambo zam ezi, babe kukhona benobuganga bokulithetha ilizwi, bengenakoyika.</verse>
			<verse number="15">Okunene abathile bamvakalisa uKristu ngomona neenkani; ukanti ke inxenye ikholwa;</verse>
			<verse number="16">Abanye bamvakalisa uKristu ngeyelenqe, benganyanisekanga, beba baya kongezelela imbandezelo kwiintambo zam;</verse>
			<verse number="17">ke aba, benziwa luthando, bamazisa wKristu besazi ukuba ndimiselwe ukuziphendulela iindaba ezilungileyo.</verse>
			<verse number="18">Kuthiweni na ngoko? Noko kunjalo, ngeendlela zonke, nokuba kungokunyhwalaza, nokuba kungenyaniso, kwaziswa uKristu. Ndiyavuya kuko oko, ndaye ndisaya kuvuya.</verse>
			<verse number="19">Kuba ndiyazi ukuba oku kuya kuphumelela elusindisweni lwam ngako ukundithandazela, nangoncedo loMoya kaYesu Kristu;</verse>
			<verse number="20">kuye ngokulangazelela nangokuthemba kwam, ukuba andiyi kudaniswa nganto; uya kusuka ngako konke ukungafihlisi, njengokwamaxesha onke, athi nangoku enziwe mkhulu uKristu emzimbeni wam, nokuba na kungobomi, nokuba kungokufa.</verse>
			<verse number="21">Kuba kum mna, ukudla ubomi kunguKristu, ukufa kuyinzuzo.</verse>
			<verse number="22">Ke ukuba ukudla ubomi ndisenyameni kusisiqhamo somsebenzi kum oko, into ke endonyula yona andiyazi.</verse>
			<verse number="23">Kuba ndixinekile phakathi kwezinto ezimbini; ndinawo umnqweno wokunga ndinganduluka, ndiye kuba noKristu; eyona nto ingcono kakhulu:</verse>
			<verse number="24">Kodwa ukuhlala ndihleli ndisenyameni yeyona nto ifunekayo ngenxa yenu.</verse>
			<verse number="25">Kananjalo, ndikholose ngoko nje, ndiyazi ukuba ndiya kuhlala ndihlale, ndihleli nani nonke, ukuze nihambele phambili, nivuyiswe lukholo;</verse>
			<verse number="26">ukuze iqhayiya lenu kuKristu Yesu ngam liye lisanda ngokwanda, ngako ukubuya ndibekho kuni.</verse>
			<verse number="27">Kuphela nje ihambo yenu mayibe njengokufanele ukuzishumayela iindaba ezilungileyo zikaKristu; ukuze, nokuba ndithe ndeza kunibona, nokuba ndingekhoyo, ndive iindaba zenu, ukuba nimi moyeni mnye, nicinga nto-nye, nizama ukholo lwenu, ivangeli;</verse>
			<verse number="28">Into ke leyo engumbonakalaliso wentshabalalo okunene kubo, kodwa ingumbonakalaliso wosindiso kuni, kube ke oko kuvela kuThixo.</verse>
			<verse number="29">Kaloku naninikwe igunya ngenxa kaKrestu, ukuze ninganeli kukholwa kuye kuphela, koko nive ubunzima ngenxa yakhe,</verse>
			<verse number="30">ninawo umzamo onjengalowo nawubonayo kum, nangoku niwuvayo ukuba ukho kum.</verse>
		</chapter>
		<chapter number="2">
			<verse number="1">Ukuba ngoko kukho intuthuzelo kuKristu, ukuba kukho intuthuzelo yothando, ukuba kukho ubudlelane boMoya, ukuba kukho imfesane neemfefe,</verse>
			<verse number="2">Luzaliseni uvuyo lwam, ukuze nicinge nto-nye, ninaluthando lunye, ninamphefumlo mnye, nicinga nto-nye.</verse>
			<verse number="3">Ningenzi nanye into ngokweyelenqe, nangokozuko olulambathayo. Yithini ngokuthobeka kwentliziyo omnye ambalele omnye ekuthini nguyena wongamileyo kunaye.</verse>
			<verse number="4">Elowo makaxunele kwezakhe izinto zodwa, elowo makaxunele nakwezabanye.</verse>
			<verse number="5">Yibani nale ngcinga kuni, wayenayo kuye uKristu Yesu;</verse>
			<verse number="6">Owathi, esebumeni bukaThixo, akathi ukulingana noThixo akukuphanga;</verse>
			<verse number="7">usuke wazenzisa, wathabatha ubume bomkhonzi, wenziwa wafana nabantu;</verse>
			<verse number="8">wathi ngemo efunyenwe enjengomntu, wazithoba, waba ngolulamileyo, wada wesa ekufeni, ukufa ke kwasemnqamlezweni.</verse>
			<verse number="9">Kungoko athe uThixo wamphakamisa kakhulu, wamnika igama elingaphezu kwawo onke amagama;</verse>
			<verse number="10">ukuze ngegama likaYesu onke amadolo agobe, awabasemazulwini, nawabasemhlabeni, nawabaphantsi komhlaba;</verse>
			<verse number="11">zithi zonke iilwimi zixele ukuba uYesu Kristu uyiNkosi, kuze kuzukiswe uThixo uYise.</verse>
			<verse number="12">Ngoko ke, zintanda zam, njengokuba nahlala ninokuva, lusebenzeni nilufeze olwenu usindiso, ninokuzoyikela nokungcangcazela;</verse>
			<verse number="13">Kuba nguThixo okusebenzayo Ngaphakathi kwenu ukuthanda oko, kwanokusebenza oko, ngenxa yenkolelo yakhe.</verse>
			<verse number="14">Yenzani zonke izinto ngaphandle kokumbombozela nokuxambulisana,</verse>
			<verse number="15">ukuze nibe ngabantwana bakaThixo abangenakusoleka, abangenatyala phakathi kohlanga olujijekileyo, olugwenxa, enikhanya phakathi kwalo njengezikhanyiso ehlabathini.</verse>
			<verse number="16">Nibambelele elizwini lobomi; nibe liqhayiya lam, nide nise kwimini kaKristu, ukuba andifumananga ndabaleka, kanjalo andifumananga ndabulaleka.</verse>
			<verse number="17">Ewe, nokuba ndiyathululwa ngokomnikelo phezu kombingelelo nombuso wokholo lwenu, ndiyavuya, ndivuyisana nani nonke.</verse>
			<verse number="18">Yithini ke ngokoko nani nivuye, nivuyisane nam.</verse>
			<verse number="19">Ke kaloku ndithembele eNkosini uYesu, ukuba ndonithumela uTimoti kamsinya, ukuze nam ndonwabe, ndakuzazi iindawo ezingani.</verse>
			<verse number="20">Kuba andinamntu wumbi, umphefumlo uvana nowam, owothi ayikhathalele ngokwenyaniso imicimbi engani.</verse>
			<verse number="21">Kuba bonke bafuna ezabo izinto, zingezizo ezikaYesu Kristu.</verse>
			<verse number="22">Ukucikideka ke kwakhe niyakwazi: ukuba wathi, njengomntwana kuyise, wakhonza kunye nam kuzo iindaba ezilungileyo.</verse>
			<verse number="23">Lowo ke ngoko ndithembe ukumthuma kwaoko, xa ndithe ndayiqonda imicimbi engam.</verse>
			<verse number="24">Ke ndithembele eNkosini, ukuba nam ngokwam ndoza kamsinya.</verse>
			<verse number="25">Kodwa ke ndibe kuyafuneka ukuba ndinithumele uEpafrodito, umzalwana wam osebenza nam, umphumi-mkhosi nam, umthunywa wenu ke, umlungiseleli wam kwiintswelo zam;</verse>
			<verse number="26">ekubeni ke ebenilangazelela nina nonke, edandatheka, ngenxa enokuba nevayo ukuba wayesifa.</verse>
			<verse number="27">Kuba okunene wayesifa, ephantse ukufa. Ke uThixo wamenzela inceba; akenzela yena yedwa, wenzela nam lo, ukuze ndingabi buhlungu, ndibuhlungu kade.</verse>
			<verse number="28">Kukhona ngoko ndimthuma ngokukhawuleza, ukuze nithi nakumbona nibuye nivuye, kuthi nokwam ukuba buhlungu kudambe.</verse>
			<verse number="29">Mamkeleni ke ngokwaseNkosini, ninovuyo lonke; nibabeke abanjalo.</verse>
			<verse number="30">Kaloku, ngenxa yomsebenzi kaKristu, wada waphantsa ukufa, engabucongi ubomi bakhe, ukuze enzelelele ukusilela kwenu ekundilungiseleleni.</verse>
		</chapter>
		<chapter number="3">
			<verse number="1">Elokugqiba, bazalwana bam, vuyani niseNkosini. Ukunibhalela kwaezo zinto akunqenekile okunene kum, ke nina kuyaninqabisa.</verse>
			<verse number="2">Zilumkeleni izinja, balumkeleni abasebenzi beento ezimbi, balumkeleni abo basika.</verse>
			<verse number="3">Kuba abolwaluko sithi, thina bakhonza uThixo ngomoya, siqhayise ngoKristu Yesu, singakholosi ngenyama;</verse>
			<verse number="4">nakuba mna ndibe ndingakholosayo ngenyama; Ukuba kukho bani uba unokukholosa ngenyama, bendingaba ngakumbi mna.</verse>
			<verse number="5">Ndaluswa ngomhla wesibhozo, ndingowembewu kaSirayeli, ndingowesizwe sikaBhenjamin, ndingumHebhere wamaHebhere; ngokomthetho ndingumFarisi;</verse>
			<verse number="6">ngokwenzondelelo ndilitshutshisa ibandla; ngobulungisa obo basemthethweni ndingongenakusoleka.</verse>
			<verse number="7">Ndisuke, zona ezo zinto zabe ziyinzuzo kum, zona ezo ndazibalela ekuthini ziyinkxwaleko ngenxa kaKristu.</verse>
			<verse number="8">Ewe, okunene, ndisuka izinto zonke ndizibalele ekuthini ziyinkxwaleko, ngenxa yokongama kokumazi uKristu Yesu iNkosi yam;</verse>
			<verse number="9">ndifunyanwe kuye, ndingenabo obam ubulungisa, bona obuphuma emthethweni;</verse>
			<verse number="10">ukuze ndimazi, kwanamandla ovuko lwakhe, nobudlelane naye ngeentlungu zakhe, ndifaniswe nokufa kwakhe;</verse>
			<verse number="11">ukuba ndingade ndifikelele ekuvukeni kwabafileyo.</verse>
			<verse number="12">Kungekuko ukuthi sendamkele, nokuthi sendigqibelele;</verse>
			<verse number="13">Bazalwana, mna andizibaleli ekuthini ndigangile; ke ndenza nto-nye: ndithi, ndizilibala izinto ezisemva, ndisolulela kwezingaphambili;</verse>
			<verse number="14">Ndiphuthume ngokoxunele umvuzo wobizo lwaphezulu lukaThixo kuKristu Yesu.</verse>
			<verse number="15">Masithi ngoko, ngangoko singako thina bagqibeleleyo, sicinge oko; kanjalo ukuba nicinga into ngokukumbi, uThixo wonityhilela naleyo.</verse>
			<verse number="16">Noko ke, apho sifikelele khona, masihambe ngamgca mnye, masicinge nto-nye.</verse>
			<verse number="17">Yibani ngabaxelisa mna, bazalwana, nixunele kubo abahamba ngokunjalo, njengokuba ninomfuziselo, thina aba ke.</verse>
			<verse number="18">Kuba baninzi abahambayo, endathetha futhi kuni ngabo, ngoku ke ndithetha ndilila nokulila, ndisithi, bazizo iintshaba zomnqamlezo kaKristu;</verse>
			<verse number="19">Abasiphelo siyintshabalalo, abaThixo usisisu sabo, abaluzuko lulihlazo labo, abanyamekela izinto zomhlaba.</verse>
			<verse number="20">Kaloku thina ngokwethu sisemazulwini; apho kananjalo silinde khona uMsindisi, iNkosi uYesu Kristu;</verse>
			<verse number="21">eya kuwenza kumila kumbi umzimba wokuthobeka kwethu, ukuze wona wenziwe ufane nawo umzimba wozuko lwakhe, ngokokusebenza kwalowo unako ukuzithobela phantsi kwakhe zonke izinto.</verse>
		</chapter>
		<chapter number="4">
			<verse number="1">Ngoko ke, bazalwana bam abaziintanda, balangazelelwayo, luvuyo lwam, sithsaba sam, yimani ngokunjalo eNkosini, zintanda.</verse>
			<verse number="2">uWodiya ndiyamyala, noSintike ndiyamyala, ukuba bacinge nto-nye beseNkosini.</verse>
			<verse number="3">Ndiyakucela nawe, sinxulumana senyaniso, bambisana nabo bafazi bazama nam ezindabeni ezilungileyo, kwanoKlemente, nabanye abasebenzisi bam, abamagama asencwadini yobomi.</verse>
			<verse number="4">Vuyani eNkosini amaxesha onke; ndiyaphinda ndithi, Vuyani!</verse>
			<verse number="5">Ukuba nengqiqo kwenu makwazeke ebantwini bonke. INkosi isondele.</verse>
			<verse number="6">Ningaxhaleli nto; mazithi iingcelo zenu ezintweni zonke, ngako ukuthandaza nokukhunga, ndawonye nokubulela, zaziswe kuye uThixo.</verse>
			<verse number="7">Lwaye uxolo lukaThixo, olugqithisele kuko konke ukuqonda, luya kuzigcina iintliziyo zenu neengqiqo zenu kuKristu Yesu.</verse>
			<verse number="8">Elokugqiba, bazalwana, ndithi, iinto zonke eziyinene, iinto zonke ezindilekileyo, iinto zonke ezibubulungisa, iinto zonke ezinyulu, iinto zonke ezithandekayo, iinto zonke eziludumo lulungileyo; Ukuba ke kukho sidima, ukuba kukho ndumiso, zicingeni ezo zinto.</verse>
			<verse number="9">Kwaezo zinto nazifundayo, nazamkela, naziva, nazibona kum, yenzani zona ezo; waye uThixo woxolo eya kuba nani.</verse>
			<verse number="10">Ke kaloku ndaye ndivuya eNkosini kakhulu, ukuba ngoku kokugqibela kude kwathi ukukunyamekela kwenu okwam, kwabuya kwatyatyamba: enikuxhalabeleyo ke, koko naniswele ithuba.</verse>
			<verse number="11">Kungekuko ukuba ndithetha ngokuswela; kuba mna ndafunda ukuthi entlalweni endikuyo ndanele.</verse>
			<verse number="12">Ndiyakwazi nokuba kunjani ukuhlwempuzeka, ndiyazana nobutyebi; kuko konke, nasezintweni zonke, ndiqhelanisiwe nokuhlutha kwanokulamba, nokutyeba kwanokuswela.</verse>
			<verse number="13">Ndinokuzenza izinto zonke, ndikulowo undomelezayo, uKristu.</verse>
			<verse number="14">Noko ke natyapha ukuba nobudlelane nam ngembandezelo.</verse>
			<verse number="15">Nani ke baseFilipi, niyazi ukuba, ekuqalekeni kweendaba ezilungileyo ezi, xenikweni ndaphumayo kwelaseMakedoni, akubangakho nalinye ibandla eladlelana nam, ngokusingisele emcimbini wokunikela nowokwamkela, yaba nini nedwa.</verse>
			<verse number="16">Ngokuba, naseTesalonika, kwaba kanye nakabini nithumela, nindinceda ekusweleni kwam.</verse>
			<verse number="17">Ingekuko ukuba ndibe ndifuna ukuphiwa; ikukuba ndibe ndifuna isiqhamo esandela emcimbini wenu.</verse>
			<verse number="18">Ke ndinezinto zonke nje, ndityebile, ndihluthi, ndizamkele nje kuEpafrodito izinto ezavela kuni: ivumba elimnandi, umbingelelo owamkelekileyo, okholekileyo kakuhle kuye uThixo.</verse>
			<verse number="19">Kodwa ke uThixo wam wokwenzelelela konke ukuswela kwenu ngokobutyebi bakhe, ngokozuko olukuKristu Yesu.</verse>
			<verse number="20">Makubekho uzuko kuThixo uBawo wethu, kuse emaphakadeni asemaphakadeni. Amen.</verse>
			<verse number="21">Imibuliso kubo bonke abangcwele abakuKristu Yesu. Bayanibulisa abazalwana abanam.</verse>
			<verse number="22">Bayanibulisa bonke abangcwele, ngokukodwa ke aba bendlu kaKesare.</verse>
			<verse number="23">Ubabalo lweNkosi yethu uYesu Kristu malube nani nonke. Amen. (Ibhalelwa kwabaseFilipi eseRoma, nguEpafrodito.)</verse>
		</chapter>
	</book>
	<book number="51">
		<chapter number="1">
			<verse number="1">uPawulos, umpostile kaYesu Kristu ngokuthanda kukaThixo, noTimoti umzalwana,</verse>
			<verse number="2">ubhalela abaseKolose, abazalwana abangcwele abakholwayo kuKristu; uthi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="3">Sibulela kuye uThixo uYise weNkosi yethu uYesu Kristu, sihlala sinithandazela;</verse>
			<verse number="4">Njengoko seva ngokholo lwenu kuKristu Yesu, nothando eninalo kubo bonke abangcwele.</verse>
			<verse number="5">Nangenxa yethemba enalibekela lona emazulwini, nalivayo ngenxa engaphambili ngelizwi lenyaniso leendaba ezilungileyo;</verse>
			<verse number="6">Lowo ufikileyo kuni, njengokuba kunjalo kuwo wonke umhlaba; luxakatha isiqhamo, kwanjengoko lwenjenjalo nangaphakathi kuni, kususela kwimini enaluvayo, nalwazi ubabalo lukaThixo ngenyaniso;</verse>
			<verse number="7">Njengoko nafundayo nakuEpafra, ongumkhonzi oyintanda kunye nathi, engumlungiseleli othembekileyo kaKristu ngenxa yenu;</verse>
			<verse number="8">owasazisayo nokusazisa ngothando lwenu lwaseMoyeni.</verse>
			<verse number="9">Ngenxa yoko nathi, kususela kwimini esakuvayo oko, asiyeki ukunithandazela, nokukhunga, ukuze nizaliswe kukukwazi kakuhle ukuthanda kwakhe, ninobulumko bonke, nangokuqonda koMoya;</verse>
			<verse number="10">ukuze nihambe ngokuyifaneleyo iNkosi, nise kuko konke ukukholisa, nixakathe isiqhamo kuwo wonke umsebenzi olungileyo, nikhulela ekumazini uThixo;</verse>
			<verse number="11">nisomelezwa ngokomelela konke, ngokokuqina kozuko lwakhe, nide nise kuko konke ukunyamezela, nokuzeka kade umsindo, kunye novuyo;</verse>
			<verse number="12">nibulela kuye uYise, osenze sakulingana ukuba nesabelo kwilifa labangcwele ekukhanyeni;</verse>
			<verse number="13">owasihlangulayo egunyeni lobumnyama, wasifudusela ebukumkanini boNyana wakhe oyintanda;</verse>
			<verse number="14">esinayo sikuye inkululeko ngokuhlawulelwa ngegazi lakhe, uxolelo lwezono;</verse>
			<verse number="15">Ungumfanekiselo kaThixo ongenakubonwa, owamazibulo kwindalo yonke.</verse>
			<verse number="16">Ngokuba zadalelwa kuye zonke izinto, ezisemazulwini nezisemhlabeni, ezinokubonwa nezingenakubonwa, nokuba ziitrone, nokuba zibubukhosi, nokuba zizilawuli, nokuba ngamagunya; zonke izinto zidalwe nguye, zidalelwe yena.</verse>
			<verse number="17">Yena ke ungaphambi kweento zonke, nazo zonke izinto zima zimi kuye.</verse>
			<verse number="18">Yena ke uyintloko yomzimba, yebandla; oyingqalo, owamazibulo kubo abafileyo; ukuze ezintweni zonke abe ngovelela.</verse>
			<verse number="19">Kuba kwakholeka kuye uYise ukuba kuhlale kuye konke ukuzaliseka;</verse>
			<verse number="20">nokuthi ngaye azixolelanise naye zonke izinto, elwenzile uxolo ngalo igazi lomnqamlezo; ndithi ngaye, nokuba zizinto ezisemhlabeni, nokuba zezisemazulwini.</verse>
			<verse number="21">Nani, enibe nifudula ningazani, niziintshaba ngengqondo yenu ngokwasemisebenzini engendawo, kungoku unixolelanisile;</verse>
			<verse number="22">ngomzimba wenyama yakhe ngokufa ukuze animise phambi kwakhe ningcwele, ningenakusoleka, ningenakusoleka;</verse>
			<verse number="23">Ukuba kaloku nihlala nihleli elukholweni, nisekelwe niqinile, ningashukunyiswa nimke ethembeni leendaba ezilungileyo ezi nazivayo, zona zashunyayelwayo kwindalo yonke ephantsi kwezulu; endaba ngumlungiseleli wazo, mna Pawulos;</verse>
			<verse number="24">Ngoku ndiyavuya ezintlungwini zam ngenxa yenu, ndikuzalisa enyameni yam okusileleyo kwiimbandezelo zikaKristu, ngenxa yomzimba wakhe olilo ibandla;</verse>
			<verse number="25">endithe ndaba ngumlungiseleli wawo ngokokugosisa kukaThixo, awandinikela ngako ngenxa yenu, ukuba ndilizalise ilizwi likaThixo;</verse>
			<verse number="26">Kwanaloo mfihlelo, ibifihliwe kwasemaphakadeni nasezizukulwaneni, nakungokunje ibonakalalisiweyo kubo abangcwele bakhe;</verse>
			<verse number="27">awathandayo uThixo ukubazisa bona into obuyiyo ubutyebi bozuko lwaloo mfihlelo phakathi kwazo iintlanga; nguKristu ke ongaphakathi kwenu, ithemba lozuko;</verse>
			<verse number="28">Sazisa yena ke thina, siluleka wonke umntu, sifundisa wonke umntu ngabo bonke ubulumko; ukuze simise wonke umntu egqibelele ekuKristu Yesu;</verse>
			<verse number="29">endibulalekela kona oko, ndizama ngokokusebenza kwakhe okusebenzayo kum ngamandla.</verse>
		</chapter>
		<chapter number="2">
			<verse number="1">Kuba ndithanda ukuba nikwazi ukuba kukhulu kwako ukuzama endikuzamayo ngenxa yenu, nabo baseLawodike, nabo bonke abangabubonanga ubuso bam ngokwenyama;</verse>
			<verse number="2">ukuze zithuthuzeleke iintliziyo zabo, bebandakanywe ngothando, kuse kubo bonke ubutyebi benzaliseko yokuqonda, kuse ekwazini imfihlelo engcwele kaThixo, nekaYise, nekaKristu;</verse>
			<verse number="3">efihlwe kuye bonke ubutyebi bobulumko nobokwazi.</verse>
			<verse number="4">Nditsho ke, ukuze kungabikho bani unilukuhlayo ngentetho egudileyo.</verse>
			<verse number="5">Kuba nangona ndingekhoyo ngenyama, khona ngomoya ndinani, ndivuya, ndibona ulungelelwano lwenu, nokuzimaseka kokukholwa kwenu kuKristu.</verse>
			<verse number="6">Njengokuba ngoko namamkelayo uKristu Yesu iNkosi, hambani kuye;</verse>
			<verse number="7">Nndele nakhelwe kuye, naqiniswa elukholweni njengoko nafundiswayo nafezeka kulo ngumbulelo.</verse>
			<verse number="8">Lumkani, kungabikho bani unithimbayo ngayo intanda-bulumko, nangokulukuhla okungento yanto, ngokwesithethe sabantu, ngokweziqalelo zehlabathi, kungengokukaKristu.</verse>
			<verse number="9">Kuba kuhleli kuye konke ukuzaliseka kobuThixo ngokomzimba;</verse>
			<verse number="10">nigqibelele kuye, oyintloko yabo bonke ubulawuli negunya;</verse>
			<verse number="11">Nathi kuye naluswa nokwaluswa ngolwaluko olungenakwenziwa ngazandla, ngako ukuhluba umzimba wenyama, ngalo ulwaluko lukaKristu;</verse>
			<verse number="12">ningcwatywe naye elubhaptizweni; enathi nikuye, navuswa nokuvuswa naye, ngokukholwa kwenu kukusebenza kukaThixo, owamvusa kubo abafileyo.</verse>
			<verse number="13">Nani, nifile nje ziziphoso nakukungaluki kwenyama yenu, unidlise ubomi ndawonye naye, enixolele zonke iziphoso.</verse>
			<verse number="14">Wawucima umbhalo wemithetho ochasene nathi, owawuchasene nathi, wasisusa ngokuwubethelela emnqamlezweni;</verse>
			<verse number="15">ebabhunyule ozilawuli noomagunya, wabenza isibonelo ekuhleni, ememelela ngabo ekuwo kuyo.</verse>
			<verse number="16">Makungabikho mntu ngoko unigwebayo ngento edliwayo, nangento eselwayo, nangendawo yomthendeleko, nangenyanga ethwasileyo, nangeesabatha;</verse>
			<verse number="17">Ezi sisithunzi sezinto ezizayo; ke wona umzimba ngokaKristu.</verse>
			<verse number="18">Makungabikho namnye unilukuhlayo emvuzweni wenu, ngokuqhutywa yintliziyo ethobekileyo, enqula izithunywa zezulu, egxuphuleka kwizinto angazibonanga, ephuthunyiswe enyameni yakhe,</verse>
			<verse number="19">engabambe yona iNtloko, ekuphuma kuyo ukuthi umzimba wonke ukhule ngokukhulisa kukaThixo, uncedwa, ubandakanywa ngako konke ukuxhomekelelana kwamalungu nemisipha.</verse>
			<verse number="20">Ngoko ke, ukuba nifile noKristu, niphuma kuzo iziqalelo zehlabathi, yini na ukuba niyithobele imimiselo, ningathi niphila kweli hlabathi?</verse>
			<verse number="21">(Musani ukuphatha, musa ukungcamla, musa ukuphatha;</verse>
			<verse number="22">ezize zonke zitshabalale) ngenxa yemithetho neemfundiso zabantu?</verse>
			<verse number="23">Okunene zizinto ezo ezidunyelwe bubulumko ngokunqula okuzithandelayo, nangokuthobeka kwentliziyo, nokulahla umzimba; kungengambeko yanelisa inyama.</verse>
		</chapter>
		<chapter number="3">
			<verse number="1">Ukuba ngoko navuswa kunye noKristu, funani izinto zaphezulu, apho akhona uKristu, ehleli ngasekunene kukaThixo.</verse>
			<verse number="2">Nyamekelani izinto zaphezulu, ingabi kwizinto zasemhlabeni.</verse>
			<verse number="3">Kaloku nafa, baye ubomi benu bufihlakele ndawonye noKrestu kuye uThixo.</verse>
			<verse number="4">Xa athe wabonakalaliswa uKristu, obubomi bethu, ngelo xesha niya kubonakalaliswa nani, ninaye ebuqaqawulini.</verse>
			<verse number="5">Bhubhisani ngoko amalungu enu asemhlabeni; uhenyuzo, ukungcola, ukuthabatheka okuhlazisayo, inkanuko embi, nokubawa, okuyinkonzo yezithixo kona oko;</verse>
			<verse number="6">eza ngenxa yezo zinto ingqumbo kaThixo phezu kwabangevayo;</verse>
			<verse number="7">enanifudula nihamba kuzo nani, oko nibe nisidla ubomi nikuzo.</verse>
			<verse number="8">Kodwa ke ngoku nani zilahleni zonke ezi zinto; ingqumbo, umsindo, ulunya, ukunyelisa; ukuthetha amanyala kungabikho emlonyeni wenu.</verse>
			<verse number="9">Musani ukuxokisana, nizihlubile nje umntu omdala, kunye nezenzo zakhe;</verse>
			<verse number="10">nambatha lowo umtsha, uhlaziyelwa ekwazini okuhle, ngokomfanekiselo walowo wamdalayo;</verse>
			<verse number="11">apho kungekho mGrike namYuda, kwaluka nokungaluki, mbharbhari namSkitiya, khoboka namkhululeki; usuke uKristu waba zizinto zonke, waba kubo bonke.</verse>
			<verse number="12">Yambathani ngoko, njengabanyulwa bakaThixo, abangcwele, abathandiweyo, iimfesane zeemfefe, ububele, ukuthobeka kwentliziyo, ubulali, ukuzeka kade umsindo;</verse>
			<verse number="13">ninyamezelana, nixolelana, ukuba ubani uthi abe nokusola ngakubani; njengokuba naye uKristu wanixolelayo, yenjani njalo nani.</verse>
			<verse number="14">Ke, phezu kwazo zonke ezo zinto, yalekani uthando, oluyintambo yogqibelelo.</verse>
			<verse number="15">Uxolo lukaThixo, enabizelwa kwakulo mzimbeni mnye, malulawule ezintliziyweni zenu, nibe nokubulela.</verse>
			<verse number="16">Ilizwi likaKristu malihlale ngaphakathi kwenu ngokobutyebi; nifundisana, nilulekana ngeendumiso neengoma nezango ezizezomoya, nivume kamnandi entliziyweni yenu kuyo iNkosi.</verse>
			<verse number="17">Nako konke enisukuba nikwenza ngelizwi, nokuba kungomsebenzi, yenzani izinto zonke egameni leNkosi uYesu, nibulela ngayo kuye uThixo uYise.</verse>
			<verse number="18">Nina bafazi, walulameleni awenu amadoda, njengoko kufanele eNkosini.</verse>
			<verse number="19">Nina madoda, bathandeni abafazi benu, ningabi krakra ngakubo.</verse>
			<verse number="20">Nina bantwana, balulameleni abazali benu ezintweni zonke; kuba oko kukholekile kuyo iNkosi.</verse>
			<verse number="21">Nina boyise, musani ukubacaphukisa abantwana benu, ukuze bangafi iintliziyo.</verse>
			<verse number="22">Nina bakhonzi, balulameleni ezintweni zonke abaziinkosi zenu ngokwenyama; kungabi ngankonzo yamehlo, ngathi ningabakholisi-bantu; makube ngokwentliziyo engenakumbi, nisoyika uThixo;</verse>
			<verse number="23">Nako konke enisukuba nikwenza, kusebenzeni ngokwasemphefumlweni, kunge kukwiNkosi, akukhona kubantu;</verse>
			<verse number="24">nisazi nje ukuba niya kuyamkela eNkosini imbuyekezo yelifa; kuba nikhonza iNkosi uKristu.</verse>
			<verse number="25">Lowo umonayo omnye uya kukuthwala oko kona one ngako; akukho kukhetha buso bamntu.</verse>
		</chapter>
		<chapter number="4">
			<verse number="1">Nina baziinkosi, baphatheni ngokufanelekileyo nangokulungeleleneyo abanikhonzayo; nisazi nje ukuba nani ngokwenu nineNkosi emazulwini.</verse>
			<verse number="2">Hlalani nithandaza, nizilinde kuko oko ninombulelo;</verse>
			<verse number="3">nisithandazela kananjalo, ukuba uThixo asivulele umnyango wentetho, ukuba siyithethe imfihlelo kaKristu, endikhonkxwe ngenxa yayo;</verse>
			<verse number="4">ukuze ndiyibonakalalise, njengoko ndimelwe kukuthetha ngako.</verse>
			<verse number="5">Hambani ngobulumko ngakwabo bangaphandle, nilonga ixesha eli.</verse>
			<verse number="6">Ukuthetha kwenu makuhlale kumnandi, kuvakalisiwe ngetyuwa, ukuze nazi ukuba nimelwe kukuthini na ukuphendula bonke ngabanye.</verse>
			<verse number="7">Izinto zonke ezilunge nam uya kunazisa uTikiko, umzalwana oyintanda, umlungiseleli othembekileyo, ongumkhonzi kunye nam eNkosini;</verse>
			<verse number="8">endimthumele khona oku kuni, ukuze azazi iindawo ezingani, azithuthuzele iintliziyo zenu;</verse>
			<verse number="9">kunye no-Onesimo, umzalwana othembekileyo, oyintanda, ophuma kuni. Baya kunazisa zonke izinto ezenzekayo apha.</verse>
			<verse number="10">Uyanibulisa uAristarko, ongumbanjwa ndawonye nam, noMarko umtshana kaBharnabhas, enamkela imithetho ngaye; ukuba uthe weza kuni, mamkeleni;</verse>
			<verse number="11">noYesu, ekuthiwa nguYusto, kwabolwaluko; ngabo bodwa abasebenzisana nam ngenxa yobukumkani bukaThixo, abathe bona baba sisonwabiso kum.</verse>
			<verse number="12">Uyanibulisa uEpafra ongomnye wenu, umkhonzi kaKristu, ehlala ezama ngenxa yenu emithandazweni, ukuze nime nigqibelele, nizalisekile kuko konke ukuthanda kukaThixo.</verse>
			<verse number="13">Kuba ndiyamngqinela ukuba unenzondelelo enkulu ngenxa yenu, nabo baseLawodike, nabo baseHirapoli.</verse>
			<verse number="14">Uyanibulisa uLuka, igqirha eliyintanda, noDemas.</verse>
			<verse number="15">Imibuliso kubazalwana abaseLawodike, nakuNimfa, nakulo ibandla elisendlwini yakhe.</verse>
			<verse number="16">Xa ke le ncwadi ithe yaleswa kuni, ize nenze ukuba ileswe nasebandleni eliseLawodike; nani niyilese leyo iphuma eLawodike.</verse>
			<verse number="17">Yithini kuArkipo, Lukhangele ulungiselelo owalwamkelayo lwaseNkosini, ukuze uluzalise.</verse>
			<verse number="18">Umbuliso lo ungesam isandla, mna Pawulos. Khumbulani iintambo zam. Ubabalo malube nani. Amen. (Yabhalwa eRoma ukuya kwabaseKolose nguTikiko no-Onesimo.)</verse>
		</chapter>
	</book>
	<book number="52">
		<chapter number="1">
			<verse number="1">uPawulos noSilvano noTimoti babhalela ibandla labaseTesalonika, elikuThixo uYise, neNkosi yethu uYesu Kristu; bathi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="2">Sihlala sibulela kuye uThixo ngenxa yenu nonke; sinikhumbula emithandazweni yethu;</verse>
			<verse number="3">Ndiwukhumbula ngokungayeki umsebenzi wenu wokholo, nokubulaleka kwenu kothando, nomonde wenu wokuthemba iNkosi yethu uYesu Kristu, phambi koThixo uBawo wethu;</verse>
			<verse number="4">Sisazi, bazalwana baziintanda, ukunyulwa kwenu nguThixo.</verse>
			<verse number="5">Kaloku iindaba ezimnandi endaniphathela zona azizange zibekho kuni ngantetho yodwa; njengokuba nisazi ukuba sasinjani na phakathi kwenu ngenxa yenu.</verse>
			<verse number="6">Nani naba ngabaxelisa thina nayo iNkosi, nalamkelayo nje ilizwi nisembandezelweni eninzi, ninovuyo loMoya oyiNgcwele;</verse>
			<verse number="7">Nada naba yimifuziselo kubo bonke abakholwayo, abakwelaseMakedoni nelaseAkaya.</verse>
			<verse number="8">Kaloku lahlokoma livela kuni ilizwi leNkosi, akwaba khona kwelaseMakedoni nelaseAkaya lodwa, kusuke nakwiindawo zonke ukukholwa kwenu kuThixo; ngokokude singabi sathetha nto.</verse>
			<verse number="9">Kaloku bona aba bayasichazela ukuba kunjani na ukungena kwethu kuni, nendlela enaniguqukela ngayo kuThixo, nisuka kwizithixo, nize nikhonze uThixo ophilayo noyinyaniso,</verse>
			<verse number="10">nilinde uNyana wakhe evela emazulwini, awamvusayo kwabafileyo, kwauYesu osihlangulayo kuyo ingqumbo ezayo.</verse>
		</chapter>
		<chapter number="2">
			<verse number="1">Kuba niyakwazi ngokwenu, bazalwana, ukungena kwethu kuni, ukuba akulambathanga;</verse>
			<verse number="2">Sesuka, nakuba besive ubunzima ngenxa engaphambili, siphethwe kakubi eFilipi, njengoko naziyo, asafihlisa, sikuye uThixo wethu, ukuzithetha kuni iindaba ezilungileyo zikaThixo, sinomzamo omkhulu.</verse>
			<verse number="3">Kuba uvuselelo lwethu aluphumi enkohlisweni, lungaphumi ekungcoleni, lungekho enkohlisweni.</verse>
			<verse number="4">Sithi, njengoko sicikidiweyo nguThixo, ukuba siphathiswe iindaba ezilungileyo, senjenjalo ukuthetha; singangi sikholisa abantu, kuba sikholisa uThixo ozicikidayo iintliziyo zethu.</verse>
			<verse number="5">Kaloku, njengoko naziyo, asizanga sibe nantetho yakucengacenga, namkhusane wakubawa; uThixo ulingqina:</verse>
			<verse number="6">Asifuni nokufuna luzuko bantwini, nokuba kukuni, nokuba kukwabanye; nakuba besinako ukuba ngumthwalo ngokwabapostile bakaKristu.</verse>
			<verse number="7">Sisuke saba ngabathantamisayo phakathi kwenu, njengokuba umama ebagcinile abantwana bakhe;</verse>
			<verse number="8">Ngoko ke sinilangazelela nje, kwakholeka kuthi ukuba singaneli kunabela iindaba ezilungileyo zikaThixo nje kodwa, sinabele nobomi bethu, ngenxa enokuba naba ziintanda kuthi.</verse>
			<verse number="9">Kaloku niyakukhumbula, bazalwana, ukubulaleka kwethu nemigu yethu; sazivakalisa kuni iindaba ezilungileyo zikaThixo, sisebenza ubusuku nemini, ukuze singabi mthwalo nakubani kuni.</verse>
			<verse number="10">Ningamangqina nina, kwanoThixo, ukuba saba njani na ukuba ngcwele, nokuba nobulungisa, nokungabi nakusoleka phakathi kwenu bakholwayo;</verse>
			<verse number="11">Njengoko nisazi, ukuba besiniyala, sinikhuza, siniyala elowo wenu, njengoyise esenza kubantwana bakhe;</verse>
			<verse number="12">ukuze nihambe ngokumfaneleyo uThixo, onibizelayo kobakhe ubukumkani nozuko.</verse>
			<verse number="13">Ngenxa yoko nathi siyabulela kuye uThixo singayeki, ukuba nathi, ukulamkela ilizwi likaThixo lodaba kuthi, analamkela lililizwi labantu; nalamkela njengokuba kunjalo okwenyaniso, lililizwi likaThixo elisebenzayo nokusebenzayo, nakuni bakholwayo.</verse>
			<verse number="14">Kuba nani, bazalwana, naba ngabaxelisa amabandla kaThixo akwelakwaYuda, akuKristu Yesu;</verse>
			<verse number="15">wona ayibulalayo iNkosi uYesu kwanabawo abaprofeti, asitshutshisa nathi; abamkholisi uThixo, bachasene nabantu bonke;</verse>
			<verse number="16">esalela thina ukuba sithethe kuzo iintlanga, ukuze zisindiswe, esenzela ukuba azalise izono zawo ngamaxesha onke. Iwafikele ke ingqumbo, kwada kwasekupheleni.</verse>
			<verse number="17">Thina ke, bazalwana, sanihluthwayo nje ixesha elifutshane ngesiqu, kungengantliziyo, sakhuthalela ngokugqithiseleyo ukububona ubuso benu, sinqwena kakhulu.</verse>
			<verse number="18">Kungoko sathandayo ukuza kuni, mna Pawulos lo, kwakanye nakabini; kodwa uSathana wasithintela.</verse>
			<verse number="19">Kaloku liyintoni na ithemba lethu, novuyo lwethu, nesithsaba sethu soqhayiso? Asinini na, phambi kweNkosi yethu uYesu Kristu ekufikeni kwayo?</verse>
			<verse number="20">Inene, nini uzuko novuyo lwethu.</verse>
		</chapter>
		<chapter number="3">
			<verse number="1">Kungoko kwathi, singasenakuzibamba, kwakholeka kuthi ukuba sisale eAtene sedwa.</verse>
			<verse number="2">Sithume uTimoti, umzalwana wethu, umlungiseleli kaThixo, ongugxa wethu kwiindaba ezilungileyo zikaKristu, ukuze anizimase, anithuthuzele ngenxa yokholo lwenu;</verse>
			<verse number="3">ukuze kungabikho namnye ushukunyiswayo zezi mbandezelo, kuba nisazi ngokwenu ukuba simiselwe zona.</verse>
			<verse number="4">Kuba xenikweni besikuni, sanixelela ngenxa engaphambili ukuba siza kubandezelwa; njengokuba kwaba njalo, nani niyazi.</verse>
			<verse number="5">Ngenxa yoko ke ndingasenakuzibamba, ndathumela ukuba ndilwazi ukholo lwenu, hleze abe unihendile uMhendi, saba sifumane sabulaleka.</verse>
			<verse number="6">Ke kaloku, ngoku uTimoti, akufika evela kuni, weza kuthi, wasishumayeza iindaba ezilungileyo zokholo nothando lwenu;</verse>
			<verse number="7">Sithuthuzelekile ngoko, bazalwana, ngani, kuyo yonke imbandezelo nembandezelo yethu, ngalo ukholo lwenu;</verse>
			<verse number="8">Kuba ngoku siphilile, ukuba nina nithi nime eNkosini.</verse>
			<verse number="9">Kuba singambuyekeza ngambulelo mni na uThixo ngani, kulo lonke uvuyo esivuya ngalo ngenxa yenu phambi koThixo wethu?</verse>
			<verse number="10">Ubusuku nemini sikhunga ngokugqithiseleyo kakhulu, ukuba sibubone ubuso benu, sikuzalise ukusilela kokholo lwenu?</verse>
			<verse number="11">Wanga ke uThixo ngokwakhe, uBawo wethu, neNkosi yethu uYesu Kristu, angayilungisa indlela yethu yokuza kuni.</verse>
			<verse number="12">Yanga ke iNkosi inganandisa, niphuphume eluthandweni, omnye komnye nakubo bonke, kwanjengokuba sisenjenjalo kuni;</verse>
			<verse number="13">ukuze izizimase iintliziyo zenu, zingabi nakusoleka, zibe ngcwele phambi koThixo uBawo wethu, ekufikeni kweNkosi yethu uYesu Kristu nabo bonke abangcwele bayo.</verse>
		</chapter>
		<chapter number="4">
			<verse number="1">Elokugqiba ngoko, bazalwana, siyanicela siniyala siseNkosini uYesu, ukuba nithi, njengokuba nakwamkelayo kuthi, okokuba nimelwe kukuthini na ukuhamba nokumkholisa uThixo, nikhule kuko ngakumbi.</verse>
			<verse number="2">Kaloku niyayazi imiyalelo esaninika yona ngeNkosi uYesu.</verse>
			<verse number="3">Kuba oku kukuthanda kukaThixo, ukungcwaliswa kwenu, ukuba nikhumke kulo uhenyuzo;</verse>
			<verse number="4">ukuze elowo kuni akwazi ukusizuza asiphathe esakhe isitya enobungcwalisa, enembeko;</verse>
			<verse number="5">kungabi ngenkanuko, njengeentlanga ezingamaziyo uThixo;</verse>
			<verse number="6">Ukuba kungabikho ugqithisayo, amlumkise umzalwana wakhe emcimbini lowo, ngenxa enokuba iNkosi ngumphindezeli wazo zonke ezo zinto, njengoko sasinixelele ngenxa engaphambili, saniqononondisa.</verse>
			<verse number="7">Kuba uThixo akasibizelanga ekungcoleni; usibizele ebungcwaliseni.</verse>
			<verse number="8">Ngoko ke lowo ugibayo, akagibi mntu, ugiba uThixo, owasinikayo nokusinika uMoya wakhe oyiNgcwele.</verse>
			<verse number="9">Ke kaloku, ngalo uthando lobuzalwana, akufuneki ukuba ndinibhalele, kuba nina ngokwenu ningabafundiswe nguThixo ukuba nithandane.</verse>
			<verse number="10">Okunene niyakwenza oko kubo bonke abazalwana abakwelaseMakedoni liphela. Ke siyanibongoza, bazalwana, ukuba nikhule kuko oko ngakumbi;</verse>
			<verse number="11">Nikhuthalele ukuzola, nenze imicimbi yenu, nisebenze ngezandla zenu, njengoko saniwisela umthetho ngako;</verse>
			<verse number="12">ukuze nihambe ngokunyanisekileyo ngakwabo bangaphandle, ningasweli nto.</verse>
			<verse number="13">Ke kaloku andithandi ukuba ningazi, bazalwana, mayela nabalele ukufa, ukuze ningabi buhlungu njengabanye abangenathemba bona.</verse>
			<verse number="14">Kuba xa sikholwa ukuba uYesu wafa, wabuya wavuka, kwangokunjalo naye uThixo woza nabo abalele ukufa ngaye uYesu, kunye naye.</verse>
			<verse number="15">Kuba oku siyakutsho kuni ngelizwi leNkosi ukuthi, thina babudlayo ubomi, baya kuba besekho ekufikeni kweNkosi, asisayi kubaphangela abalele ukufa.</verse>
			<verse number="16">Ngokuba iNkosi ngokwayo iya kuhla emazulwini inendanduluko, inelizwi lesiphatha-zithunywa, inexilongo likaThixo, baze abafele kuKristu bavuke kuqala;</verse>
			<verse number="17">sandule thina babudlayo ubomi, basaseleyo, sixwilelwe emafini kwakunye nabo, siye kuyikhawulela iNkosi esibhakabhakeni; size ngokunjalo sihlale sihleli, sindawonye neNkosi.</verse>
			<verse number="18">Ngoko ke, thuthuzelanani ngala mazwi.</verse>
		</chapter>
		<chapter number="5">
			<verse number="1">Ke kaloku ngawo amaxesha namathuba, bazalwana, akufuneki nganto ukuba ndinibhalele;</verse>
			<verse number="2">kuba nani ngokwenu niyazi ngokucacileyo, ukuba imini yeNkosi, njengesela ebusuku, yenjenjalo ukuza kwayo.</verse>
			<verse number="3">Kuba xenikweni baya kuthi, Luxolo nokunqaba; oko baya kufikelwa yintshabalaliso ngebhaqo, kwanjengenimba komithiyo; baye bengayi kusinda.</verse>
			<verse number="4">Ke nina, bazalwana, ànisebumnyameni, ukuba imini leyo iniqubule njengesela.</verse>
			<verse number="5">Nina nonke ningoonyana bokukhanya, ningabantwana bemini; asingabobusuku, asingabobumnyama.</verse>
			<verse number="6">Ngoko masingalali, njengabanye aba; masiphaphe sibe ziingcathu.</verse>
			<verse number="7">Kuba abaleleyo balala ebusuku; nabanxilayo banxila ebusuku.</verse>
			<verse number="8">Ke thina bangabemini masibe ziingcathu; masinxibe isigcina-sifuba sokholo nothando; nesigcina-ntloko esilithemba losindiso.</verse>
			<verse number="9">Kuba uThixo akasimiselanga ngqumbo; usimisele ukuzuza usindiso ngayo iNkosi yethu uYesu Kristu;</verse>
			<verse number="10">owasifelayo, ukuze nokuba sihleli, nokuba silele, sidle ubomi kwakunye naye.</verse>
			<verse number="11">Kungoko ndithi, Thuthuzelanani, nakhane, kwanjengokuba nisenjenjalo.</verse>
			<verse number="12">Ke kaloku siyanicela, bazalwana, ukuba nibazi ababulalekayo phakathi kwenu, abanongamelayo eNkosini, abanilulekayo,</verse>
			<verse number="13">nibabeke ngokugqithiseleyo kakhulu ukubathanda, ngenxa yomsebenzi wabo. Hlalani ngoxolo phakathi kwenu.</verse>
			<verse number="14">Siyanicela ke, bazalwana, bakhalimeleni abanxaxhayo, bathuthuzeleni abathambileyo;</verse>
			<verse number="15">Lumkani, kungabikho bani ubuyekeza ububi ngobubi nakubani; hlalani niphuthuma okulungileyo omnye komnye, nakubantu bonke.</verse>
			<verse number="16">Vuyani amaxesha onke;</verse>
			<verse number="17">Thandazani ningaphezi;</verse>
			<verse number="18">Ezintweni zonke bulelani; kuba oko kukuthanda kukaThixo kuKristu Yesu ngani.</verse>
			<verse number="19">Musani ukuwucima uMoya;</verse>
			<verse number="20">Iziprofeto musani ukuzenza into engento.</verse>
			<verse number="21">Zicikideni zonke izinto; nibambe leyo intle.</verse>
			<verse number="22">Khumkani kuzo zonke iintlobo zenkohlakalo.</verse>
			<verse number="23">Wanga ke uThixo woxolo ngokwakhe anganingcwalisa niphelelisekile; uthi, ugqibelele owenu umoya nomphefumlo nomzimba, ugcinwe ngokungenakusoleka ekufikeni kweNkosi yethu uYesu Kristu.</verse>
			<verse number="24">Uthembekile onibizayo, oya kukwenza nokukwenza oko.</verse>
			<verse number="25">Mawethu, sithandazeleni.</verse>
			<verse number="26">Babuliseni abazalwana bonke ngolwango olungcwele.</verse>
			<verse number="27">Ndiyanifungisa iNkosi ukuba le ncwadi ileswe kubo bonke abazalwana abangcwele.</verse>
			<verse number="28">Ubabalo lweNkosi yethu uYesu Krestu malube nani. Amen. (Incwadi yokuqala eya kwabaseTesalonika yabhalwa eAtene.)</verse>
		</chapter>
	</book>
	<book number="53">
		<chapter number="1">
			<verse number="1">uPawulos noSilvano noTimoti babhalela ibandla labaseTesalonika elikuThixo uBawo wethu, neNkosi yethu uYesu Kristu;</verse>
			<verse number="2">bathi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="3">Simelwe kukuhlala sibulela kuThixo ngenxa yenu, bazalwana, njengokuba kufanelekile, ngokuba lukhula ngokugqithiseleyo ukholo lwenu, lusanda uthandano lwenu nonke ngabanye;</verse>
			<verse number="4">Ngoko ke siyaqhayisa ngani phakathi kwamabandla kaThixo, ngenxa yonyamezelo lwenu, nokholo lwenu, ezintshutshisweni zenu zonke, neembandezelo enizinyamezelayo.</verse>
			<verse number="5">Nguwo lowo umbonakalaliso womgwebo onobulungisa kaThixo, ukuze nibalelwe ekuthini nibufanele ubukumkani bukaThixo, enithi ngenxa yabo nive nokuva ubunzima;</verse>
			<verse number="6">ukuba kanti yinto ebubulungisa kuThixo ukubabuyekeza ngembandezelo abanibandezelayo;</verse>
			<verse number="7">Nina ke, nina babandezelwayo, aniphumle kunye nathi, ekutyhilekeni kweNkosi uYesu, ivela emazulwini inezithunywa zayo ezinamandla;</verse>
			<verse number="8">inomlilo odangazelayo, ibaphindezela abangamaziyo uThixo, nabangazilulameliyo iindaba ezilungileyo zeNkosi yethu uYesu Kristu;</verse>
			<verse number="9">bona abo baya kuva ukubethwa, intshabalalo engunaphakade ke leyo bemke ebusweni beNkosi, nasebuqaqawulini bokomelela kwayo;</verse>
			<verse number="10">Xa ithe yeza kuzukiswa kubangcwele bayo, imangaliseke kubo bonke abakholwayo (ngokuba nakholwa bubungqina bethu kuni), ngaloo mini.</verse>
			<verse number="11">Kungoko sihlala sinithandazela, ukuba uThixo wethu anibalele ekuthini nilufanele ubizo olu, azalise ngamandla onke ukuthanda kwakhe ukulunga, nomsebenzi wokholo;</verse>
			<verse number="12">ukuze lizukiswe igama leNkosi yethu uYesu Kristu kuni, nani nizukiswe kuye, ngokobabalo lukaThixo wethu, neNkosi yethu uYesu Kristu.</verse>
		</chapter>
		<chapter number="2">
			<verse number="1">Ke kaloku siyanicela, bazalwana, ngokufika kweNkosi yethu uYesu Kristu, nangokuhlanganiselwa kwethu kuyo,</verse>
			<verse number="2">ukuze ningazanyazanyiswa kwamsinya, nahlukane nengqiqo;</verse>
			<verse number="3">Makungabikho bani unilukuhlayo nangalunye uhlobo; ngokuba ayinakufika yona, lungakhanga lufike ulahlo kuqala, atyhileke loo mntu wesono, unyana wentshabalalo;</verse>
			<verse number="4">Lowo uchasayo, uziphakamisayo ngaphezu kwento yonke ekuthiwa nguThixo, nehlonelwayo; ngokokude azihlalise etempileni kaThixo, ezenza uThixo, ezibonisa ukuba unguye uThixo.</verse>
			<verse number="5">Anikhumbuli na ukuba oko bendisekuni ndanixelela ezi zinto?</verse>
			<verse number="6">Nangoku niyakwazi okubambezelayo, ukuze atyhileke ngelakhe ixesha.</verse>
			<verse number="7">Kuba imfihlelo yokuchasana nomthetho iselisebenza;</verse>
			<verse number="8">Uya kutyhileka ke lowo ungendawo, eya kuthi iNkosi imtshabalalise ngomoya womlomo wayo, imbhangise ngokubonakala kokufika kwayo;</verse>
			<verse number="9">Lowo ukufika kwakhe kungokokusebenza kukaSathana, ngayo yonke imisebenzi yamandla, nemiqondiso, nezimanga zobuxoki,</verse>
			<verse number="10">nangako ukulukuhla konke kokungalungisi kwabo batshabalalayo; ngokuba bengakwamkelanga ukuyithanda inyaniso, ukuze basindiswe.</verse>
			<verse number="11">Ngenxa yoko uThixo uya kubathumela ulahlekiso olusebenza ngamandla, ukuze bakholwe bubuxoki;</verse>
			<verse number="12">ukuze bagwetywe bonke abangakholwanga yiyo inyaniso, basuka bakholiswa kuko ukungalungisi.</verse>
			<verse number="13">Ke thina simelwe kukuhlala sibulela kuye uThixo ngenxa yenu, bazalwana bathandiweyo yiNkosi, ukuba uThixo kwasekuqalekeni waninyulela ukusindiswa, ngokungcwalisa koMoya nokukholwa yinyaniso;</verse>
			<verse number="14">awanibizela kuko oko ngazo iindaba ezilungileyo zethu, ukuba nizuze uzuko lweNkosi yethu uYesu Kristu.</verse>
			<verse number="15">Ngoko ke, bazalwana, yimani, nizibambe izithethe enazifundiswayo, nokuba kungelizwi, nokuba kungencwadi yethu.</verse>
			<verse number="16">Ke kaloku iNkosi yethu uYesu Kristu ngokwayo, noThixo uBawo wethu owasithandayo, ngobabalo wasinika intuthuzelo engunaphakade, nethemba elilungileyo;</verse>
			<verse number="17">Wazithuthuzela iintliziyo zenu, anizimase kuwo onke amazwi nemisebenzi elungileyo.</verse>
		</chapter>
		<chapter number="3">
			<verse number="1">Elokugqiba, sithandazeleni, bazalwana, ukuba ilizwi leNkosi likhululeke, lizukiswe, njengoko lenjenjalo nakuni;</verse>
			<verse number="2">nokuba sihlangulwe ebantwini abangendawo, abakhohlakeleyo; kuba ukholo alubantwini bonke.</verse>
			<verse number="3">Ithembekile ke yona iNkosi, eya kunizimasa, inigcine kuyo inkohlakalo.</verse>
			<verse number="4">Sikholose ngani ke ngokwaseNkosini, ukuba izinto esinithethela zona niyazenza, nabe nisaya kuzenza.</verse>
			<verse number="5">Yayingathi iNkosi iintliziyo zenu izikhokelele eluthandweni lukaThixo, nasekunyamezeleni uKrestu.</verse>
			<verse number="6">Ke kaloku siyanithethela, bazalwana, egameni leNkosi yethu uYesu Kristu, ukuba nikhwebuke kubo bonke abazalwana abahamba ngokunxaxha, bengahambi ngokwesithethe abasamkelayo kuthi.</verse>
			<verse number="7">Kuba niyazi ngokwenu, ukuba nimelwe kukuthini na ukusilinganisa; ngokuba asinxaxhanga phakathi kwenu;</verse>
			<verse number="8">Kuba asidlanga sonka samntu ngelize; sisebenza nzima nangemigudu ubusuku nemini, ukuze singabi mthwalo nakubani kuni;</verse>
			<verse number="9">kungekuba singenagunya; senzela ukuba sibe ngumzekelo kuni, ukuze nisilandele.</verse>
			<verse number="10">Kuba naxenikweni besikuni, sanithethela ngelithi, Ukuba umntu akathandi kusebenza, makangadli nokudla.</verse>
			<verse number="11">Kuba siyeva ukuba inxenye phakathi kwenu ihamba ngokunxaxha, ingasebenzi nento, izifaka kwizinto zabanye.</verse>
			<verse number="12">Abanjalo ke siyabathethela, sibavuselela ngayo iNkosi yethu uYesu Kristu, ukuba bathi, besebenza ngokuzola, badle esisesabo isonka.</verse>
			<verse number="13">Ke nina, bazalwana, musani ukutha amandla ekwenzeni okulungileyo.</verse>
			<verse number="14">Ukuba ke kukho bani ungalilulameliyo ilizwi lethu ngencwadi le, mqondeni lowo, ningazidibanisi naye, ukuze adane.</verse>
			<verse number="15">Noko ke musani ukumgqala njengotshaba;</verse>
			<verse number="16">Yaye ke iNkosi yoxolo ngokwayo inganinika uxolo ngamaxa onke, ngeendlela zonke. INkosi ibe nani nonke.</verse>
			<verse number="17">Umbuliso ngesam isandla, mna Pawulos. Nguwo lowo umqondiso kuzo zonke iincwadi; ndenjenjalo ukubhala.</verse>
			<verse number="18">Ubabalo lweNkosi yethu uYesu Krestu malube nani nonke. Amen. (Incwadi yesibini eya kwabaseTesalonika yabhalwa eAtene.)</verse>
		</chapter>
	</book>
	<book number="54">
		<chapter number="1">
			<verse number="1">uPawulos, umpostile kaYesu Kristu ngokomthetho kaThixo uMsindisi wethu, neNkosi yethu uYesu Kristu, ithemba lethu;</verse>
			<verse number="2">ubhalela uTimoti, umntwana wakhe kanye ngokwaselukholweni; uthi, Makube lubabalo, inceba, uxolo, oluvela kuThixo uBawo, noKristu Yesu iNkosi yethu.</verse>
			<verse number="3">Njengoko ndakuyalayo ukuba uhlale e-Efese, ndakuba mna ndisiya kwelaseMakedoni, uhlale e-Efese, ukuze ubathethele abanye, bangafundisi mfundiso yimbi;</verse>
			<verse number="4">kananjalo banganyamekeli zintsomi namilibo yakuzalwa engaphele ndawo, izinto ezo ezibanga iimbuzwano, zisingise elukholweni;</verse>
			<verse number="5">Ke intsingiselo yomthetho iluthando oluphuma entliziyweni ehlambulukileyo, nasesazeleni esilungileyo, naselukholweni olungahanahanisiyo;</verse>
			<verse number="6">abathe abathile, beziphosile kuzo, baphambukela ekuthetheni okungento yanto;</verse>
			<verse number="7">bethanda ukuba ngabafundisi bomthetho; bengaziqondi izinto abazithethayo, kwanezingqinayo.</verse>
			<verse number="8">Siyazi ke ukuba umthetho mhle, ukuba umntu uthi awuphathe ngokomthetho;</verse>
			<verse number="9">nisazi nje oku, ukuba umthetho lo awuwiselwe lilungisa, uwiselwe abachasene nomthetho, nabangevayo, abangahloneli Thixo, nabangaboni, abangengcwele, abahlambelayo, ababulali ooyise, ababulali oonina, izigwinta;</verse>
			<verse number="10">Abenzi bombulo, amadoda azenza iinqambi, amasela abantu, amaxoki, amafunga-buxoki, nokuba kukho nto yimbi ichasene nemfundiso ephilileyo;</verse>
			<verse number="11">ngokweendaba ezilungileyo zozuko lukaThixo osikelelekileyo, endaphathiswa zona mna.</verse>
			<verse number="12">Ndiyambulela uKrestu Yesu iNkosi yethu, owandinika amandla, kuba wandibalela ekuthini ndithembekile, endimisela ebulungiselelini.</verse>
			<verse number="13">Ndandifudula ndingumnyelisi, nomtshutshisi, nomphathi kakubi; ndesuka ndenzelwa inceba, ngokuba ndakwenza oko ndingazi, ndisekungakholweni;</verse>
			<verse number="14">Yanda ngokuncamisileyo ubabalo lweNkosi yethu, lunokholo nothando olukuKristu Yesu.</verse>
			<verse number="15">Lithembekile ilizwi eli, lifanelwe kukwamkelwa konke, eli lokuba uKristu Yesu weza ehlabathini ukuba asindise aboni; endingomkhulu kubo;</verse>
			<verse number="16">Noko ke ndesuka ndenzelwa inceba ngenxa yoku, ukuze uYesu Kristu akubonakalalisele kum, mna ungomkhulu, konke ukuzeka kade umsindo, ndibe ngumzekelo kwabo baza kukholwa kuye, base ebomini obungunaphakade.</verse>
			<verse number="17">Kuye uKumkani wawo amaphakade, ongenakonakala, ongenakubonakala, kuThixo olumkileyo yedwa, makubekho imbeko nozuko, kuse emaphakadeni asemaphakadeni. Amen.</verse>
			<verse number="18">Loo myalelo ndiwunika wena Timoti, mntwana wam, ngokweziprofeto ezandulelayo ngawe, ukuze ulwe imfazwe entle ngazo.</verse>
			<verse number="19">Yiba nokholo, nesazela esilungileyo; abathe abathile balululahlile ukholo, baphukelwa ngumkhombe;</verse>
			<verse number="20">inoHimenayo noAlesandire; endibanikele kuSathana, ukuze bafunde ukunganyelisi.</verse>
		</chapter>
		<chapter number="2">
			<verse number="1">Ndiyavuselela ngoko kuqala kwiinto zonke, ukuba kwenziwe izikhungo, imithandazo, izibongozo, imibulelo, ngenxa yabantu bonke;</verse>
			<verse number="2">Ngenxa yookumkani nabo bonke abasekongameni; ukuze sihlale ngokonwaba nangokuzola, sinokuhlonela uThixo, nokundileka konke.</verse>
			<verse number="3">Kuba oku kuhle, kwamkelekile emehlweni oMsindisi wethu uThixo;</verse>
			<verse number="4">onga yena bangasindiswa bonke abantu, bafikelele ekuyazini inyaniso.</verse>
			<verse number="5">Kuba mnye uThixo, mnye nomlamli phakathi koThixo nabantu, umntu uKristu Yesu;</verse>
			<verse number="6">lowo wazinikelayo ukuba abe yintlawulelo yokukhulula abantu bonke; ubungqina ke obo bokungqinwa ngamaxesha angawabo;</verse>
			<verse number="7">endithe ndamiselwa bona mna, ukuba ndibe ngumshumayeli nompostile (ndithetha inyaniso ndikuKristu, andixoki), umfundisi weentlanga elukholweni nasenyanisweni.</verse>
			<verse number="8">Ngoko ndinga angathandaza amadoda kuzo zonke iindawo, ephakamisa izandla ezingcwele, engenangqumbo, engenantandabuzo.</verse>
			<verse number="9">Kwangokunjalo mabathi nabafazi banxibe iingubo ezifanelekileyo, beneentloni, benesidima; Ingabi kukuphotha iinwele, nokunxitywa kwegolide neeperile, nesambatho esixabiso likhulu;</verse>
			<verse number="10">mabathi (ngokufanele abafazi abathi bahlonela uThixo), bavathe imisebenzi elungileyo.</verse>
			<verse number="11">Umfazi makafunde ethe cwaka, enokuzithoba konke.</verse>
			<verse number="12">Kodwa andimvumeli umfazi ukuba afundise, nokuba ayilawule indoda; kodwa makathi cwaka.</verse>
			<verse number="13">Kuba kwabunjwa uAdam kuqala, kwandula ke ukubunjwa uEva.</verse>
			<verse number="14">Ke kaloku akakhohliswanga uAdam, kodwa ngumfazi owalukuhlwayo waba sisigqitho.</verse>
			<verse number="15">Noko ke wosindiswa ngokuzala, ukuba bathe bema elukholweni, naseluthandweni, nasebungcwaliseni, benesidima.</verse>
		</chapter>
		<chapter number="3">
			<verse number="1">Lithembekile ilizwi eli lithi, Ukuba ubani ungxamele ubuveleli, unqwenela umsebenzi omhle.</verse>
			<verse number="2">Umveleli ngoko umelwe kukuthi abe ngongenakukhalazelwa, eyindoda yamfazi mnye, eyingcathu, enesidima, ezibekile, ebuka iindwendwe, enokufundisa;</verse>
			<verse number="3">Engasengazilahleli kwiwayini, engengomntu unxanela inzuzo embi; Uzeke kade umsindo, angabi ngolwa, angabi ngabawa;</verse>
			<verse number="4">eyongamele kakuhle eyakhe indlu, abantwana bakhe bemthobele, benokundileka konke.</verse>
			<verse number="5">(Kuba ukuba umntu akakwazi ukuyongamela eyakhe indlu, angathini na ukuphatha ibandla likaThixo?)</verse>
			<verse number="6">angabi ngosandula ukuvela, hleze akhukhumele, awele ekugwetyweni nguMtyholi.</verse>
			<verse number="7">Ngaphezu koko ke umelwe kukuthi abe nobungqina obuhle obuvela kwabangaphandle; hleze awele engcikivweni nasesibatheni soMtyholi.</verse>
			<verse number="8">Kwangokunjalo abalungiseleli bamelwe kukuba nokundileka, bangabi ntlolela yombini, bangazinikeli kwiwayini eninzi, bangangxameli nzuzo imbi;</verse>
			<verse number="9">mababe nemfihlo yokholo esazeleni esihlambulukileyo.</verse>
			<verse number="10">Nabo aba ke mabacikidwe kuqala; mabandule ke benze umsebenzi wobudikoni, bengenakusoleka.</verse>
			<verse number="11">Kwangokunjalo abafazi bamelwe kukuba nokundileka, bangabi ngabahlebi; mababe nesidima, bathembeke ezintweni zonke.</verse>
			<verse number="12">Abalungiseleli mababe ngamadoda abafazi ngabanye, besongamela kakuhle abantwana nezindlu ezizezabo.</verse>
			<verse number="13">Kuba abo balungiselela kakuhle bazizuzela isimo esihle, nokungafihlisi okukhulu ekukholweni kuKristu Yesu.</verse>
			<verse number="14">Ezi zinto ndizibhala kuwe, ndithembe ukuba ndiya kuza kuwe kamsinya.</verse>
			<verse number="15">Ukuba ke ndithe ndalibala, ndikubhalela ukuze wazi, ukuba kumelwe kukuthiwani na ukuhanjwa endlwini kaThixo, yona ilibandla likaThixo ophilileyo, intsika nesiseko sayo inyaniso.</verse>
			<verse number="16">Kananjalo, ngokuvunyiweyo, inkulu imfihlelo yona leyo yokuhlonela uThixo: wabonakalaliswa esenyameni, wagwetyelwa esemoyeni, wabonakala kwizithunywa zezulu, wavakaliswa phakathi kweentlanga, kwakholwa kuye ehlabathini, wenyuswa waba sebuqaqawulini.</verse>
		</chapter>
		<chapter number="4">
			<verse number="1">Ke kaloku uMoya uthi ngokucacileyo inxenye iya kumka elukholweni, ngamaxesha asemva, inyamekele oomoya abalahlekisayo, neemfundiso zeedemon;</verse>
			<verse number="2">Othetha ubuxoki ngohanahaniso; betshiswe isazela sabo ngentsimbi;</verse>
			<verse number="3">bengavumi ukuba kuzekwe, nokuba kudliwe izinto ezidalwe nguThixo, ukuba zamkelwe ngombulelo ngabo bakholwayo, bayaziyo inyaniso.</verse>
			<verse number="4">Kuba sonke isidalwa sikaThixo sihle; asiyonto yakulahlwa, ukuba samkelwe ngombulelo;</verse>
			<verse number="5">Kuba singcwaliswa ngelizwi likaThixo nangomthandazo.</verse>
			<verse number="6">Ukuba uthe ezi zinto wazibeka phambi kwabazalwana, woba ngumlungiseleli omhle kaYesu Kristu, wondliwe ngamazwi okholo, nawemfundiso entle oyilandelayo.</verse>
			<verse number="7">Ke zona iintsomi ezihlambelayo zamaxhegokazi zigatye;</verse>
			<verse number="8">Kuba eyeyomzimba ingqeqesho inceda kancinane; ke kona ukuhlonela uThixo kunceda ngako konke, kunedinga lobomi bakalokunje, nobobo buza kubakho.</verse>
			<verse number="9">Lithembekile ilizwi eli, lifanelwe kukwamkelwa konke.</verse>
			<verse number="10">Kuba sibulalekela, singcikivelwe oko; ngokuba sithembele kuThixo ophilileyo, onguMsindisi wabantu bonke, ngokukodwa owabakholwayo.</verse>
			<verse number="11">Bathethele ezi zinto, ufundise zona.</verse>
			<verse number="12">Makungabikho namnye ubudelayo ubuncinane bakho; suka ube ngumzekelo wabakholwayo ngentetho, ngehambo, ngothando, ngokholo, ngobunyulu.</verse>
			<verse number="13">Nyamekela ukufunda, uvuselelo, imfundiso, ndide ndifike.</verse>
			<verse number="14">Ungasihilizeli isipho esingokubabalwa, esikuwe; owasinikwayo ngesiprofeto, kunye nokubekwa izandla yintlanganiso yamadoda amakhulu.</verse>
			<verse number="15">Zinyamekele ezo zinto; zinikezele ngokupheleleyo kuzo; ukuze ukuphumelela kwakho kubonakale kwinto yonke.</verse>
			<verse number="16">Zilumkele wena nemfundiso yakho; hlala uhleli kuzo; kuba ngokwenza oko, wozisindisa wena, ubasindise nabo bakuvayo.</verse>
		</chapter>
		<chapter number="5">
			<verse number="1">Indoda enkulu musa ukuyithethisa kabukhali, yiyale njengoyihlo; amancinane, njengabazalwana;</verse>
			<verse number="2">Abafazi abakhulu, njengoonyoko; abancinane, njengoodade, unobunyulu bonke.</verse>
			<verse number="3">Babeke abahlolokazi abangabahlolokazi ngenene.</verse>
			<verse number="4">Ke ukuba kukho mhlolokazi uthile unabantwana, nokuba ngabazukulwana, ukuqala mabafunde ukuhlonela elabo ikhaya, bababuyekezele umbuyekezo ooninakhulu; kuba oko kuhle, kwamkelekile emehlweni kaThixo.</verse>
			<verse number="5">Ke yena ongumhlolokazi ngenene, eshiywe yedwa, uthembela kuThixo;</verse>
			<verse number="6">Kodwa yena oxhamla iziyolo ufile, nakuba ngathi udla ubomi.</verse>
			<verse number="7">Bathethele ezi zinto, ukuze bangabi nakusoleka.</verse>
			<verse number="8">Ukuba ke umntu akabakhathalele abakhe, ngokukodwa abendlu yakhe, ulukhanyele ukholo, unobubi ngaphezu kongakholwayo.</verse>
			<verse number="9">Makangabalelwa enanini lomhlolokazi ongaphantsi kweminyaka emashumi mathandathu, engumfazi wandoda-nye;</verse>
			<verse number="10">engqinelwe ngemisebenzi emihle; ukuba wondle abantwana, ukuba wamkele iindwendwe, ukuba uzihlambile iinyawo zabangcwele, ukuba ubasizile ababandezelweyo, ukuba usukelene nemisebenzi yonke elungileyo.</verse>
			<verse number="11">Ke bona abahlolokazi abatsha bamangale; kuba xa bathe badimala kuKristu, baya kutshata;</verse>
			<verse number="12">benesigwebo ngenxa yokuba belulahle ukholo lwabo lokuqala.</verse>
			<verse number="13">Kunye noko ke bafunda ukungasebenzi nto, bethungelana nezindlu; banganeli kungasebenzi nto kodwa, besuka kananjalo babe ngamapholopholo, bazifake kwizinto zabanye, bathethe izinto ezingafanelekileyo.</verse>
			<verse number="14">Ngoko ndinga abahlolokazi abatsha bangenda, bazale, babe ngabanikazi-mizi, bangamniki ochasayo nalinye ithuba lokutshabhisa.</verse>
			<verse number="15">Kuba inxenye iseyiphambukele emva koSathana.</verse>
			<verse number="16">Ukuba kukho abahlolokazi abakholwayo, indoda nokuba yinkosikazi, makabancede, bangathwali ibandla; ukuze ibasize abahlolokazi okwenyaniso.</verse>
			<verse number="17">Amadoda amakhulu alongamela kakuhle makabalelwe ekuthini afanelwe yimbeko ephindiweyo, ngokukodwa lawo abulalekayo elizwini nasemfundisweni.</verse>
			<verse number="18">Kuba isibhalo sithi, Uze ungayibophi umlomo inkomo ibhula; nokuthi, Umsébenzi uwufanele umvuzo wakhe.</verse>
			<verse number="19">Ukumangalelwa kwendoda enkulu musa ukukwamkela, kungabangakho mangqina mabini nokuba mathathu.</verse>
			<verse number="20">Abo bonayo, bohlwaye emehlweni abantu bonke, ukuze nabanye aba babe nokoyika.</verse>
			<verse number="21">Ndiyakuyala phambi koThixo, neNkosi yethu uYesu Kristu, nezithunywa zezulu ezinyuliweyo, ukuba uzigcine ezi zinto ungaqali ugwebe, ungenzi nto ngokwayama bani.</verse>
			<verse number="22">Uze ungabeki mntu izandla ngesiquphe, ungadlelani nabo ngezono zabanye; zigcine nyulu.</verse>
			<verse number="23">Musa ukuba sasela manzi; sela intwana yewayini, ngenxa yesisu sakho, nobulwelwe bakho obufuthi.</verse>
			<verse number="24">Izono zabanye abantu zisekuhleni kanye, ziyandulela ukuya emgwebeni; abanye bayawalandela.</verse>
			<verse number="25">Kwangokunjalo nemisebenzi emihle isekuhleni kanye; nezingenjalo azinakufihlakala.</verse>
		</chapter>
		<chapter number="6">
			<verse number="1">Onke ke amakhoboka aphantsi kwedyokhwe, ndinga ke angababalela abaniniwo ekuthini, bafanelwe yimbeko yonke, ukuze igama likaThixo nemfundiso inganyeliswa.</verse>
			<verse number="2">Lawo ke ankosi zikholiweyo, makangazideli ngakuba zingabazalwana; kanye ke bakhonze, ngenxa yokuba bethembekile, beziintanda, babelana ngenzuzo. Bafundise ezi zinto, uvuselele.</verse>
			<verse number="3">Ukuba nabani na ufundisa enye into, kwaye engavumelani namazwi aphilileyo angaweNkosi yethu uYesu Kristu, kunye nemfundiso engokobuthixo;</verse>
			<verse number="4">unekratshi, engazi nto;</verse>
			<verse number="5">Iimpikiswano ezigwenxa zabantu abonakele iingqiqo, abahluthwe inyaniso, beba ukuhlonela uThixo kukuzuzela inzuzo embi.</verse>
			<verse number="6">Ke kona ukuhlonela uThixo, kundawonye nokwanela, kusekeleze inzuzo enkulu.</verse>
			<verse number="7">Kuba sibe singangenanga nanto ehlabathini; kananjalo asinakuphuma nanto.</verse>
			<verse number="8">Sinento ke edliwayo neyambathwayo, masaneliswe zezo zinto.</verse>
			<verse number="9">Abo banga bangaba zizityebi, beyela ekuhendweni, nasesibatheni, nasezinkanukweni ezininzi ezibubudenge ezenzakalisayo; zona zibatshonisayo abantu ekonakaleni, nasekutshabalaleni.</verse>
			<verse number="10">Kuba ukuthanda imali yingcambu yeento zonke ezimbi: abathe abathile, ngokuzolukileyo, balahlekana nokholo, bazibhodloza ngobuhlungu obuninzi.</verse>
			<verse number="11">Ke wena, mntu kaThixo, zibaleke ezo zinto; phuthuma ubulungisa, ukuhlonela uThixo, ukholo, uthando, umonde, ubulali.</verse>
			<verse number="12">Yilwa umlo omhle wokholo, bubambe ubomi obungunaphakade, owabizelwa kubo, waza wenza uvumo lwasesidlangalaleni oluhle phambi kwamangqina amaninzi.</verse>
			<verse number="13">Ndiyakuthethela phambi koThixo lowo uzidlisa ubomi zonke izinto, naphambi koYesu Krestu, owangqina uvumo lwesivumo esihle phambi koPontiyo Pilato,</verse>
			<verse number="14">ukuba uwugcine lo mthetho, ungabi nabala, ungabi nakusoleka, ide ifike iNkosi yethu uYesu Kristu;</verse>
			<verse number="15">aya kubonakaliswa ngamaxesha akhe, lo ungowokuphela kwakhe onegunya, uKumkani kakumkani, uNkosi kankosi;</verse>
			<verse number="16">okuphela konokungafi, ehleli ekukhanyeni, ekungekho namnye unako ukusondela kuye; ekungekho namnye wakha wambona, nonako ukumbona; kuye makubekho imbeko namandla angunaphakade. Amen.</verse>
			<verse number="17">Bathethele abazizityebi kweli hlabathi ukuba bangaphakami, bangathembeli butyebini bungagqalekiyo, mabathembele kuThixo ophilileyo, obeka phambi kwethu zonke izinto ngokobutyebi, ukuba zidliwe;</verse>
			<verse number="18">benze okulungileyo, babe zizityebi zemisebenzi emihle, babe nokwaba, babe nobudlelane;</verse>
			<verse number="19">baziqwebele isiseko esihle, base exesheni eliza kuza, ukuze babubambe ubomi obungunaphakade.</verse>
			<verse number="20">Timoti, loo nto uyiphathisiweyo yigcine, uphambuke ezintethweni ezingento, ezihlambelayo, nakwiinkcaso zemfundo leyo, kubizwa ngokuba kuxokwa;</verse>
			<verse number="21">abasuke abathile bethe banako, baluphosa ukholo. Ubabalo malube nawe. Amen. (Eyokuqala eya kuTimoti yabhalwa eLawodike, eyona dolophu inkulu eFrigiya Pacatiana.)</verse>
		</chapter>
	</book>
	<book number="55">
		<chapter number="1">
			<verse number="1">uPawulos, umpostile kaYesu Kristu ngokuthanda kukaThixo, ngokwedinga lobomi obukuKristu Yesu,</verse>
			<verse number="2">ubhalela uTimoti, unyana wam oyintanda; uthi, Makube lubabalo, inceba, uxolo, oluvela kuThixo uYise, noKristu Yesu iNkosi yethu.</verse>
			<verse number="3">Ndiyabulela kuye uThixo, endamkhonzayo kwakoomawokhulu ndinesazela esihlambulukileyo, ndikukhumbula njengokungapheliyo, ekukhungeni kwam ubusuku nemini;</verse>
			<verse number="4">Ndilangazelela ukunga ndingakubona, ndizikhumbula nje iinyembezi zakho, ukuze ndizaliswe luvuyo;</verse>
			<verse number="5">Ndikhunjuzwa nje ukholo olukuwe olungenakuhanahanisa, lona lwahlalayo kuqala kunyokokhulu uLoyisi, nakunyoko uYunike; ndeyisekile ke kukuba nakuwe.</verse>
			<verse number="6">Endithi ngenxa yelo thuba ndikukhumbuze, ukuba usikhwezele isipho sokubabalwa kwakho nguThixo, esikhoyo kuwe ngokubekwa kwezandla zam phezu kwakho.</verse>
			<verse number="7">Kuba uThixo akasinikanga moya wabugwala; koko ngamandla, nangothando, nangengqondo ephilileyo.</verse>
			<verse number="8">Ngoko ke musa ukuba nazintloni ngabo ubungqina beNkosi yethu, nangam, mna mbanjwa wayo;</verse>
			<verse number="9">owasisindisayo, wasibiza ngobizo olungcwele, engenzi ngokwemisebenzi yethu, esenza ngokweyakhe ingqibo, nobabalo, esababalwa ngalo ngoKristu Yesu phambi kwamaxesha aphakade.</verse>
			<verse number="10">Kodwa ngoku yabonakaliswa ngokubonakala koMsindisi wethu uYesu Krestu, owakubhangisayo ukufa, waza waveza ubomi nokungonakali ekukhanyeni ngazo iindaba ezilungileyo;</verse>
			<verse number="11">endithe ndamiselwa bona mna, ukuba ndibe ngumshumayeli nompostile nomfundisi weentlanga.</verse>
			<verse number="12">Kungenxa yoko le nto ndibandezelekayo; noko ke andinazintloni, kuba ndiyamazi endikholiweyo nguye; kananjalo ndeyisekile kukuba unako ukuyigcina into endimphathisileyo, ese kuloo mini.</verse>
			<verse number="13">Umzekelo wamazwi aphilileyo owawevayo kum, wubambe elukholweni naseluthandweni olukuKristu Yesu.</verse>
			<verse number="14">Loo nto ilungileyo uyiphathisiweyo, yigcine ngoMoya oyiNgcwele ohleliyo ngaphakathi kwethu.</verse>
			<verse number="15">Oku uyakwazi, ukuba bandinikele umva bonke abaseAsiya; ekubo inguFigelo noHermogene.</verse>
			<verse number="16">INkosi mayiyenzele inceba indlu kaOnesiforo; ngokuba kwaba futhi endiphumza, akaba nazintloni nguwo umxokelelwane wam.</verse>
			<verse number="17">Uthe akuba eseRoma, wandifuna ngokukhuthala okukhulu, wandifumana.</verse>
			<verse number="18">Yanga iNkosi ingamfumanisa inceba eNkosini ngaloo mini. Wena uzazi kakuhle oko zingako izinto awalungiselela ngazo e-Efese.</verse>
		</chapter>
		<chapter number="2">
			<verse number="1">Wena ngoko, mntwana wam, yomelela elubabalweni olukuKristu Yesu;</verse>
			<verse number="2">uthi nezinto owazivayo kum ngamangqina amaninzi, ezo uzibeke phambi kwabantu abathembekileyo, bona baya kukulingana ukufundisa nabanye.</verse>
			<verse number="3">Wena ngoko bunyamezele ububi, njengomphumi-mkhosi olungileyo kaKristu Yesu.</verse>
			<verse number="4">Akukho namnye uthi emfazweni azibhijele ngemicimbi yobu bomi; ukuze amkholise lowo umnyulele ukulwa.</verse>
			<verse number="5">Nakuba ke ubani esithi azame emdlalweni, akathweswa sithsaba, ukuba akathanga azame ngokomthetho.</verse>
			<verse number="6">Umlimi lowo ubulalekayo, umelwe kukwamkela kuqala kwiziqhamo.</verse>
			<verse number="7">Ziqiqe izinto endizithethayo; iNkosi yokunika ukuqonda ezintweni zonke.</verse>
			<verse number="8">Khumbula ukuba uYesu Krestu wavuka kwabafileyo, engowembewu kaDavide, ngokweendaba zam ezilungileyo.</verse>
			<verse number="9">Endiva ububi ngenxa yazo, kude kuse ezintanjeni njengomenzi wobubi; ke lona ilizwi likaThixo alibotshiwe.</verse>
			<verse number="10">Ngenxa yoko izinto zonke ndiyazinyamezela ngenxa yabanyuliweyo, ukuze nabo bazuze usindiso olukuKristu Yesu, ndawonye nozuko olungunaphakade.</verse>
			<verse number="11">Lithembekile ilizwi eli lithi, Kuba xa safa naye, sodla ubomi kwandawonye naye;</verse>
			<verse number="12">ukuba siyanyamezela, solawula kwandawonye naye; ukuba siyamkhanyela, naye wosikhanyela;</verse>
			<verse number="13">Ukuba asikholwa, yena uhleli ethembekile; akanako ukuzikhanyeza.</verse>
			<verse number="14">Bakhumbuze ezo zinto, uqononondise emehlweni eNkosi, ukuba kungenziwa mfazwe yamazwi okungancedi lutho, kuze kubhukuqeke abaphulaphuli.</verse>
			<verse number="15">Kukhuthalele ukuzimisa phambi koThixo ucikidekile, ungumsebénzi ongenazintloni, ulungisa ukulahlula ilizwi lenyaniso.</verse>
			<verse number="16">Ke zona iintetho ezingento, ezihlambelayo, zinxweme; kuba ziya kuhambela phambili kokukhona kungahloneli Thixo.</verse>
			<verse number="17">Nelizwi labo liya kudla njengesilonda esiqhenqethayo; abanoHimenayo noFileto;</verse>
			<verse number="18">abathe bona bayiphosa inyaniso, besithi uvuko seluthe lwakho; silubhukuqa ukholo lwenxenye.</verse>
			<verse number="19">Noko ke limi, lithe nkqi, ilitye lesiseko likaThixo, linambhalo othi, INkosi iyabazi abangabayo. Kwanokuthi, Mabahlukane nobugwenxa, bonke abalibizayo igama likaKristu.</verse>
			<verse number="20">Ke endlwini enkulu akubikho zitya zagolide nazasilivere zodwa; kubakho nezomthi nezomdongwe. Inxenye ke zezembeko, inxenye azizambeko.</verse>
			<verse number="21">Ukuba ke umntu uthe wazikhuphulula kwezo zinto, woba sisitya sembeko, singcwalisiwe, simlungele kakuhle umninindlu, silungiselwe wonke umsebenzi olungileyo.</verse>
			<verse number="22">Ke zibaleke iinkanuko zobutsha, phuthuma ubulungisa, ukholo, uthando, uxolo nabo bayinqulayo iNkosi ngokwasentliziyweni ehlambulukileyo.</verse>
			<verse number="23">Yinxweme imibuzwana yobudenge engenangqeqesho, usazi ukuba izala imfazwe.</verse>
			<verse number="24">Ke umkhonzi weNkosi akamele kusukuzana; kodwa abe nokuthantamisa kubo bonke, enokufundisa, enomonde;</verse>
			<verse number="25">Uyabaqeqesha ngobulali abo baphikayo; ukuba mhlawumbi uThixo angabanika inguquko esa ekuyazini inyaniso;</verse>
			<verse number="26">babuye baqabuke, baphume emgibeni kaMtyholi, ababanjiswe nguye ekuthandeni kwakhe.</verse>
		</chapter>
		<chapter number="3">
			<verse number="1">Ke, kwazi oku, ukuba ngemihla yokugqibela kuya kufika amaxesha anomngcipheko.</verse>
			<verse number="2">Kuba abantu baya kuba ngabazithandayo, ababawayo, abaqhayisi, abanekratshi, abanyelisi, abangeva bazali, abangenambulelo, abangengcwele;</verse>
			<verse number="3">ngaphandle komsa wemvelo, abachasi boxolo, abatyholi, abangenakuzeyisa, iindlobongela, abangabafuniyo abalungileyo;</verse>
			<verse number="4">abancethezi, izityhuthutyhuthu, abathiwe lwale likratshi, abathandi beziyolo kunokuba bathande uThixo;</verse>
			<verse number="5">benokumila kokuhlonela uThixo, ukanti bewakhanyela amandla ako;</verse>
			<verse number="6">Kuba kwabalulo kwabo abo banyebelezela ezindlwini, bathimbe abafazi abasisidenge, abasindwe zizono, beqhutywa ziinkanuko ngeenkanuko;</verse>
			<verse number="7">Uhlala efunda, kodwa akanako ukufika ekuyazini inyaniso.</verse>
			<verse number="8">Kwangolo hlobo ke, bathi ooYanes noYambres bamchasa uMoses, ngokunjalo nabo aba bayayichasa inyaniso. Bangabantu abonakele iingqiqo, abangenakucikideka ngakulo ukholo.</verse>
			<verse number="9">Abayi kuhambela phambili ngakumbi; kuba ukungabi nangqiqo kwabo kuya kubonakala kubantu bonke, njengokuba kwaba njalo okwabo.</verse>
			<verse number="10">Ke wena uyayazi imfundiso yam, ihambo, ingqibo, ukholo, ukuzeka kade umsindo, uthando, unyamezelo,</verse>
			<verse number="11">Iintshutshiso, iintlungu ezinjengezo zandihlelayo kwa-Antiyokwe, eIkoniyo, eListra; ukutshutshiswa okunjengoko ndakuthwalayo, yaza iNkosi yandihlangula kuko konke.</verse>
			<verse number="12">Nabo bonke ke abathanda ukuhlala ngokuhlonela uThixo kuKristu Yesu baya kutshutshiswa.</verse>
			<verse number="13">Ke bona abantu abangendawo noosiyazi, kukhona baya kuhambela phambili ebubini, belahlekisa, belahlekiswa.</verse>
			<verse number="14">Wena ke, hlala kwizinto owazifundayo, waqiniseka ngazo, ukuba wazi ukuba ufunde kubani na;</verse>
			<verse number="15">nokuba uzaze kwasebuntwaneni izibhalo ezingcwele, ezinako ukukulumkisela elusindisweni ngokukholwa kuKristu Yesu.</verse>
			<verse number="16">Sonke isibhalo, siphefumlelwe nguThixo nje, sikwancedela ukufundisa, ukohlwaya, ukululeka, ukuqeqesha okusebulungiseni,</verse>
			<verse number="17">ukuze umntu kaThixo afaneleke, exhobele wonke umsebenzi olungileyo.</verse>
		</chapter>
		<chapter number="4">
			<verse number="1">Ndiyaqononondisa mna ngoko emehlweni kaThixo, neNkosi yethu uYesu Kristu, oza kugweba abaphilileyo nabafileyo, kwanangokubonakala kwakhe nobukumkani bakhe.</verse>
			<verse number="2">Lishumayele ilizwi; yomelela ngexesha elililo, ngexesha elililo; yohlwaya, khalimela, vuselela ngako konke ukuzeka kade umsindo nokufundisa.</verse>
			<verse number="3">Kuba kuya kubakho ixesha abangayi kuyinyamezela imfundiso ephilileyo; baya kusuka ngokweenkanuko zabo bazifumbele abafundisi, bebaba iindlebe;</verse>
			<verse number="4">babeya kuzisonga zimke iindlebe kuyo inyaniso, baphambukele ke kuzo iintsomi.</verse>
			<verse number="5">Ke wena yiba yingcathu ezintweni zonke, nyamezela ububi, umsebenzi womshumayeli weendaba ezilungileyo wenze, buzalise ubulungiseleli bakho.</verse>
			<verse number="6">Kuba mna sendithululwa ngokomnikelo; nalo ixesha lokunduluka kwam likufuphi.</verse>
			<verse number="7">Umzamo omhle ndiwuzamile, ugqatso ndilufezile, ukholo ndilugcinile;</verse>
			<verse number="8">Okokugqibela ndibekelwe isithsaba sobulungisa, eya kundibuyisela ngaso ngaloo mini iNkosi, umgwebi olilungisa; ingabi ndim ndedwa ke, ibe ngabo bonke abakuthandayo ukubonakala kwayo.</verse>
			<verse number="9">Khawuleza uze kum kamsinya;</verse>
			<verse number="10">kuba uDemas wandishiya ngokuthanda iphakade langoku, waya eTesalonika; uKreske uye kwelaseGalati, uTito uye kwelaseDalmati.</verse>
			<verse number="11">NguLuka yedwa onam. Thabatha uMarko uze naye; kuba unokundinceda kakuhle emsebenzini.</verse>
			<verse number="12">Ke kaloku uTikiko ndimthumele e-Efese.</verse>
			<verse number="13">Ingubo endayishiya eTrowa kuKarpo, uze uyiphathe ekuzeni kwakho, neencwadi ezo, ngokukodwa ezezintsu.</verse>
			<verse number="14">uAlesandire, umkhandi wobhedu, wandenza ububi obuninzi;</verse>
			<verse number="15">Mlumkele nawe; ngokuba wawachase kunene amazwi ethu.</verse>
			<verse number="16">Kokokuqala ukuziphendulela kwam, akubangakho namnye unam, basuka bonke bandishiya;</verse>
			<verse number="17">Noko ke iNkosi yandinceda, yandomeleza; ukuze ngam uvakaliso lweendaba ezilungileyo luzaliseke, neentlanga zonke zive; ndaza ndahlangulwa emlonyeni wengonyama.</verse>
			<verse number="18">Yandihlangula yona iNkosi kuwo wonke umsebenzi ongendawo, indisindisele ebukumkanini bayo obusemazulwini; kuyo makubekho uzuko, kuse emaphakadeni asemaphakadeni. Amen.</verse>
			<verse number="19">Bulisa kuPriska noAkwila, nakwindlu kaOnesiforo.</verse>
			<verse number="20">uErasto wasala eKorinte, kodwa uTrofimo ndamshiya eMileto egula.</verse>
			<verse number="21">Khawuleza uze, kungekabi sebusika. Uyakubulisa uYubhulo, noPudens, noLino, noKlawudiya, nabo abazalwana bonke.</verse>
			<verse number="22">INkosi uYesu Krestu mayibe nomoya wakho. Ubabalo malube nani. Amen. (Incwadi yesibini eya kuTimoti, owamiselwa ubhishophu wokuqala webandla lase-Efese, yabhalwa eRoma, xa uPawulos waziswa phambi koNero okwesibini.)</verse>
		</chapter>
	</book>
	<book number="56">
		<chapter number="1">
			<verse number="1">uPawulos, umkhonzi kathixo, umpostile ke kaYesu Kristu, ngokokholo lwabanyulwa bakaThixo, nokuyazi inyaniso engokokuhlonela uThixo;</verse>
			<verse number="2">ngethemba lobomi obungunaphakade, awathi uThixo, ongenakuxoka, wabubeka idinga kwaphambi kwamaxesha aphakade;</verse>
			<verse number="3">Walibonakalalisa ke ilizwi lakhe ngamaxesha amisiweyo, ngesigidimi endasiphathiswa mna, ngokomthetho kaThixo uMsindisi wethu;</verse>
			<verse number="4">ubhalela uTito, umntwana wam wenene ngokwaselukholweni, esinobudlelane ngalo: Makube lubabalo, nenceba, noxolo oluvela kuThixo uYise, neNkosi yethu uYesu Kristu.</verse>
			<verse number="5">Ndakushiya eKrete ngenxa yoku, ukuze uhambise ukuzilungisa izinto eziseleyo, umise amadoda amakhulu kwimizi ngemizi, njengoko ndakumisela ngako mna;</verse>
			<verse number="6">ukuba umntu ungongenakumangaleleka, eyindoda yamfazi mnye enabantwana abakholiweyo, abangamiselwa tyala lakuzibhubhisa, abangaswele kuthobela mntu.</verse>
			<verse number="7">Kuba umveleli umelwe kukuba ngongenakumangaleleka, njengegosa likaThixo; ungengazithandi, ucaphuka msinya;</verse>
			<verse number="8">Umelwe kukuthi abe ngobuka iindwendwe, umthandi wokulungileyo, onesidima, olilungisa, ongcwele, ozingcayo;</verse>
			<verse number="9">ebambelele ezwini elithembekileyo ngokwemfundiso, ukuze abe nako ukuvuselela ngayo imfundiso ephilileyo, nokubohlwaya badane abaphikayo.</verse>
			<verse number="10">Kuba baninzi abathetha izinto ezingento, nabakhohlisayo, ngokukodwa abo bolwaluko;</verse>
			<verse number="11">abamelwe kukuvingcwa imilomo; abathi izindlu ziphela bazibhukuqe, befundisa izinto ezingafanelekileyo ngenxa yenzuzo embi.</verse>
			<verse number="12">Uthi omnye wabo, kwaumprofeti wakowabo, AmaKrete ahlala engamaxoki, amarhamncwa amabi, amarhamncwa axhwalekileyo.</verse>
			<verse number="13">Obu bungqina buyinene. Ngenxa yoko bohlwaye kabukhali, badane, ukuze baphile elukholweni;</verse>
			<verse number="14">banganyamekeli zintsomi zabuYuda, namithetho yabantu abayinikela umva inyaniso.</verse>
			<verse number="15">Zonke izinto zihlambulukile kwabahlambulukileyo; kwabadyobhekileyo nabangakholwayo, akukho nto ihlambulukileyo; kusuke kwadyobheka nengqiqo nesazela sabo.</verse>
			<verse number="16">Bayavuma ukuba bayamazi uThixo; kanti ngayo imisebenzi bayamkhanyela, bengamasikizi, bengabangevayo, nakumsebenzi wonke olungileyo bengenakucikideka.</verse>
		</chapter>
		<chapter number="2">
			<verse number="1">Ke wena, thetha izinto eziyifaneleyo imfundiso ephilileyo;</verse>
			<verse number="2">ukuba amadoda amakhulu abe ziingcathu, andileke, abe nesidima, aphile elukholweni, eluthandweni, ekunyamezeleni;</verse>
			<verse number="3">kwangokunjalo abafazi abakhulu mababe nesimilo esibafaneleyo, bangabi ngabatyholi; bangazilahleli kwiwayini eninzi;</verse>
			<verse number="4">ukuze bafundise abafazana ukuba babe nesidima, bawathande amadoda abo, babathande abantwana babo;</verse>
			<verse number="5">babe nesidima, babe nyulu, bagcine ezindlwini zabo, babe nokulunga, bawathobele awabo amadoda, ukuze ilizwi likaThixo linganyeliswa.</verse>
			<verse number="6">Kwangokunjalo amadoda amatsha wayale ukuba abe nesidima.</verse>
			<verse number="7">Ezintweni zonke uze uzibonakalise ungumzekelo wemisebenzi emihle: emfundisweni ubonakala ekungonakali, ukundileka, nokunyaniseka,</verse>
			<verse number="8">Ilizwi eliphilileyo, elingenakugwetywa; ukuze ochasayo abe neentloni, engenanto imbi yakuthetha ngani.</verse>
			<verse number="9">Amakhoboka wathethele ukuba azithobele iinkosi zawo, abe ngakholekileyo kakuhle ezintweni zonke, engaphenduli kwakhona;</verse>
			<verse number="10">ingabi ngeentlondi, isuke ibonakalalise konke ukuthembeka okulungileyo; ukuze bayivathise imfundiso yoMsindisi wethu uThixo ezintweni zonke.</verse>
			<verse number="11">Kuba lubonakele kubantu bonke ubabalo lukaThixo, lulolusindisayo;</verse>
			<verse number="12">lusiqeqesha ukuze sithi, sikuncama ukungahloneli Thixo nokukhanuka okukokwehlabathi, sihlale ngokunesidima, nangokubulungisa, nangokuhlonela uThixo, kweli phakade langoku;</verse>
			<verse number="13">silinde ithemba elinoyolo, nembonakalo yobuqaqawuli boThixo omkhulu, uMsindisi wethu uYesu Kristu;</verse>
			<verse number="14">owazinikelayo ngenxa yethu, ukuze asikhulule kubo bonke ubugwenxa, asihlambululele abantu abayinqobo kuye, abazondelela imisebenzi emihle.</verse>
			<verse number="15">Ezi zinto zithethe, uvuselele, wohlwaye ngawo wonke ummiselo. Makungabikho namnye ukudelayo;</verse>
		</chapter>
		<chapter number="3">
			<verse number="1">Bakhumbuze ukuba bathobele oozilawuli noomagunya, bathobele abathetheli, bawulungele wonke umsebenzi olungileyo;</verse>
			<verse number="2">Mabanganyelisi mntu, bangabi nakulwa, babe nokuthantamisa, bebonakala benobulali bonke kubantu bonke.</verse>
			<verse number="3">Kaloku nathi besifudula sizizidenge, singeva, silahlekiswa, sikhonza iinkanuko neziyolo ngeenkanuko, siphila ebubini nasekhweleni, sithiyayo.</verse>
			<verse number="4">Kwathi ke emva koko kwabonakala ububele nothando lukaThixo, uMsindisi wethu, kubantu;</verse>
			<verse number="5">kungengamisebenzi yobulungisa esayenzayo thina, kungokwenceba yakhe, wasisindisa ngentlambululo yokuzalwa ngokutsha, nangokuhlaziya koMoya oyiNgcwele;</verse>
			<verse number="6">Owasithululayo phezu kwethu ngokobutyebi, ngoYesu Kristu uMsindisi wethu;</verse>
			<verse number="7">ukuze sithi, sigwetyelwe ngobabalo lwakhe, sibe ziindlalifa zobomi obungunaphakade ngokwethemba.</verse>
			<verse number="8">Lithembekile ilizwi elo; nezo zinto ndinga ungaziqinisela, ukuze banyameke, benze imisebenzi emihle, abo bakholiweyo kuThixo. Ezo zinto zilungile, zinokubanceda abantu.</verse>
			<verse number="9">Kodwa yona imibuzo yobudenge, nemilibo yokuzalwa, neenkani, nokulwa ngawo umthetho, zinxweme, kuba azincedi nganto, zililize.</verse>
			<verse number="10">Umntu ongumahlukanisi emva kokululekwa kokuqala nokwesibini mmangale;</verse>
			<verse number="11">usazi nje ukuba onjalo ugwenxeke kwaphela; uyona, ezigwebile ngokwakhe.</verse>
			<verse number="12">Xa ndithe ndathuma kuwe uArtemas, nokuba nguTikiko, khawuleza uze kum eNikopoli; kuba ndigqibe kwelokuba ndobudlulisa ubusika khona apho.</verse>
			<verse number="13">uZenas, umqondisi-mthetho, noApolos, baxhobisele indlela ngokunyameka, ukuze bangasweli nto.</verse>
			<verse number="14">Kwanewethu ke masifunde ukuhlala sisenza imisebenzi emihle, siswele amandla, singabi ngabaswele isiqhamo.</verse>
			<verse number="15">Bayakubulisa bonke abanam. Ndibulisele kwabasithandayo ngokwaselukholweni. Ubabalo malube nani nonke. Amen. (Yabhalelwa uTito, owamiselwa ukuba abe ngubhishophu wokuqala webandla lamaKrete, eNikopolis yaseMakedoni.)</verse>
		</chapter>
	</book>
	<book number="57">
		<chapter number="1">
			<verse number="1">uPawulos, umbanjwa kaYesu Kristu, noTimoti umzalwana, babhalela uFilemon intanda yethu, ongumsebenzi wethu;</verse>
			<verse number="2">Sibhalela uApiya oyintanda, noArkipo umphumi-mkhosi wethu, nakulo ibandla elisendlwini yakho;</verse>
			<verse number="3">bathi, Makube lubabalo kuni, noxolo oluvela kuThixo uBawo wethu, neNkosi yethu uYesu Kristu.</verse>
			<verse number="4">Ndihlala ndibulela kuye uThixo wam, ndikukhankanya emithandazweni yam ngamaxesha onke;</verse>
			<verse number="5">Ndiluvile nje uthando lwakho nokholo onalo kuyo iNkosi uYesu nakubo bonke abangcwele,</verse>
			<verse number="6">ukuze ubudlelane bokholo lwakho bube nokusebenza ngokwazi konke okulungileyo okukuni, okuKristu Yesu.</verse>
			<verse number="7">Kuba sinovuyo nothuthuzeleko olukhulu ngalo uthando lwakho, ngokuba izibilini zabangcwele ziphunyuziwe ngawe, mzalwana.</verse>
			<verse number="8">Ngoko ke, nangona ndinobuganga obukhulu kuKristu, ukuba ndikuthethele into esukuba ifanelekile,</verse>
			<verse number="9">noko ngenxa yothando ndisuka kanye ndikubongoze, ndingonjengoPawulos ixhego, ngoku ke ndikwangumbanjwa kaYesu Kristu.</verse>
			<verse number="10">Ndikubongoza ngenxa yonyana wam uOnesimo, endimzeleyo ndisezintanjeni;</verse>
			<verse number="11">obefudula engeluncedo lwanto kuwe, kodwa ngoku kuwe nakum.</verse>
			<verse number="12">Endimbuyisele kuye, wena ke mamkele, oko kukuthi, izibilini zam;</verse>
			<verse number="13">ebendinga ndingaya kuhlala nam, ukuze athi esikhundleni sakho andilungiselele, ndisezintanjeni ngenxa yeendaba ezilungileyo ezi;</verse>
			<verse number="14">Kodwa andithandanga kwenza nto ngaphandle kwakho; ukuze ukulunga kwakho kungangi kokokunyanzelwa, kube kokokuvuma.</verse>
			<verse number="15">Kuba mhlawumbi waphuma umzuzwana, ukuze umzuze ngokwaphakade;</verse>
			<verse number="16">Engasenjengekhoboka, esuke wangaphezu kwekhoboka, engumzalwana oyintanda, ngokukodwa kum; kubeke phi na ke kuwe, ngokwenyama nangokweNkosi?</verse>
			<verse number="17">Ngoko ke, ukuba unobudlelane nam, mamkele njengam.</verse>
			<verse number="18">Ukuba wakona, nokuba unetyala kuwe, oko kubalele kum.</verse>
			<verse number="19">Mna Pawulos ndikubhale ngesam isandla ukuthi, mna ndokuhlawula; endingatshoyo kuwe ukuthi, kum unetyala elingaphezulu, elinguwe ngokwakho.</verse>
			<verse number="20">Ewe, mzalwana, mandincedeke ngawe mna ngokwaseNkosini; ziphumze izibilini zam ngokwaseNkosini.</verse>
			<verse number="21">Ndikubhalele ndeyisekile kukundilulamela kwakho, ndisazi ukuba ùya kwenza nangaphezulu koko ndikuthethayo.</verse>
			<verse number="22">Kunye ke noko, ndilungisele indawo yokuhlala; kuba ndithembile ukuba ngayo imithandazo yenu nondiphiwa.</verse>
			<verse number="23">Uyakubulisa uEpafra, umbanjwa ndawonye nam wakwaKristu Yesu.</verse>
			<verse number="24">uMarko, uAristarko, uDemas, uLucas, abasebenzisi bam.</verse>
			<verse number="25">Ubabalo lweNkosi yethu uYesu Kristu malube nomoya wenu. Amen. (Yabhalwa eRoma isiya kuFilemon, nguOnesimo umkhonzi.)</verse>
		</chapter>
	</book>
	<book number="58">
		<chapter number="1">
			<verse number="1">uThixo wayethethile nje kudala, nangeendlela ezininzi, koobawo ngabo oobawo ngabaprofeti;</verse>
			<verse number="2">Ngale mihla yokugqibela uthe wathetha nathi ngoNyana wakhe, awammisayo ukuba abe yindlalifa yeento zonke, awathi kwangaye wawenza amahlabathi;</verse>
			<verse number="3">othe, elubengezelo lobuqaqawuli bakhe, nombhalo wenkqu yakhe, ezithwele nokuzithwala zonke izinto ngalo ilizwi lamandla akhe, wesuka, akuba eyenzile ngokwakhe intlambululo yezono, wahlala phantsi ngasekunene kobuKhulu, enyangweni;</verse>
			<verse number="4">ethe waba ngonamandla ngaphezu kwezithunywa zezulu, ngangoko azuze ilifa legama eligqithiseleyo kunelazo.</verse>
			<verse number="5">Kuba sisiphi na isithunywa, awakha wathi kuso, UnguNyana wam wena, Mna ndikuzele namhla? Nokuthi, Mna ndiya kuba nguYise kuye, Yena abe nguNyana wam?</verse>
			<verse number="6">Nangexa athi amngenise owamazibulo kwelimiweyo, uthi, Maziqubude kuye zonke izithunywa zikaThixo.</verse>
			<verse number="7">Ngokuphathelele kwizithunywa zezulu uthi: “Ulozenza izithunywa zakhe imimoya, nabalungiseleli bakhe ilangatye lomlilo.</verse>
			<verse number="8">Kuye yena uNyana uthi, Itrone yakho, Thixo, ingunaphakade kanaphakade; yintonga yobulungisa intonga yobukumkani bakho.</verse>
			<verse number="9">Uthanda ubulungisa, uthiye okungendawo; Ngenxa yoko, uThixo, uThixo wakho, ukuthambise Ngeoli yomhlali ngaphezu kwabalingane bakho.</verse>
			<verse number="10">Kananjalo wathi, Wena, Nkosi, waliseka ihlabathi kwasekuqalekeni; Liyimisebenzi yezandla zakho izulu;</verse>
			<verse number="11">Ezo zinto ziya kutshabalala; ke wena uhlala uhleli; Aye onke njengengubo eya konakala;</verse>
			<verse number="12">Uya kuzisonga njengesambatho, ziguqulwe; ke wena ukwanguwe, neminyaka yakho ayiyi kuphela.</verse>
			<verse number="13">Sisiphi na ke isithunywa, awakha wathi kuso, Hlala ngasekunene kwam, Ndide iintshaba zakho ndizenze isihlalo seenyawo zakho?</verse>
			<verse number="14">Azingabo na zonke oomoya ababusayo, zithunywe ukuba zilungiselele abo baza kuba ziindlalifa zosindiso?</verse>
		</chapter>
		<chapter number="2">
			<verse number="1">Ngenxa yoko, simelwe kukuzinyamekela ngokugqithiseleyo izinto esazivayo, hleze sikhukuliswe simke kuzo.</verse>
			<verse number="2">Kuba, ukuba ilizwi elathethwa ngezithunywa zezulu laqina, kwathi konke ukugqitha nokungeva kwamkela umvuzo oyeleleyo;</verse>
			<verse number="3">Sothini na thina ukusinda, sakuba siluhilizele usindiso olungakanana? eyathi ekuqaleni ukuthethwa yiyo iNkosi, yaza yaqiniselwa kuthi ngabo bayivayo;</verse>
			<verse number="4">Naye uThixo engqina ngabo ngemiqondiso, kwanezimanga, nemisebenzi ngemisebenzi yamandla, nezabelo zoMoya oyiNgcwele, ngokokuthanda kwakhe?</verse>
			<verse number="5">Kaloku akalithobelanga phantsi kwezithunywa zezulu elimiweyo eliza kubakho, eli sithetha ngalo.</verse>
			<verse number="6">Ke, wakha wangqina ubani, esithi, Uyintoni na umntu, le nto umkhumbulelayo? Unyana womntu, le nto umvelelayo?</verse>
			<verse number="7">Umsilelise kancinane kunezithunywa zezulu; Wamthwesa uzuko nembeko, Wammisa phezu kwemisebenzi yezandla zakho.</verse>
			<verse number="8">Zonke izinto wazithobela phantsi kweenyawo zakhe. Kuba ekubeni wazithobela phantsi kwakhe zonke izinto, akashiyanga nto ingathotyelwanga phantsi kwakhe. Kungokunje asikaziboni zithotyelwe phantsi kwakhe zonke izinto.</verse>
			<verse number="9">Ke sibona lo uncitshiswe kancinane kunezithunywa zezulu, uYesu ke, ethe ngenxa yeentlungu zokufa, ethweswe uzuko nembeko; ukuze ngobabalo lukaThixo eve ukufa ngenxa yabo bonke.</verse>
			<verse number="10">Kuba bekumfanele lowo, ezingenxa yakhe zonke izinto ezo, nezingaye zonke izinto ezo, ekubeni ezise oonyana abaninzi eluzukweni, ukuthi ayenze ngeentlungu igqibelele imbangi yosindiso lwabo.</verse>
			<verse number="11">Kuba lowo ungcwalisayo, kwanabo bangcwaliswayo, baphuma kumnye bonke; kungoko angenazintloni ukubabiza ngokuthi ngabazalwana;</verse>
			<verse number="12">Esithi, Ndiya kulazisa igama lakho kubo abazalwana bam, Ndivume kuwe indumiso phakathi kwebandla.</verse>
			<verse number="13">Abuye athi, Ndiya kukholosa ngaye. Abuye athi, Yabona, mna nabantwana andinike bona uThixo.</verse>
			<verse number="14">Ekubeni ngoko abantwana abo bengamadlelane naye ngenyama negazi, wathi naye ngokwakhe ngokukwanjalo wabelana nabo ngezo zinto, ukuze ngako ukufa ambhangise lowo unamandla okufa, oko kukuthi, uMtyholi lo;</verse>
			<verse number="15">abakhulule ebukhobokeni bonke abo babethe ngalo lonke ixesha lokudla kwabo ubomi bazizisulu zokoyika ukufa.</verse>
			<verse number="16">Kuba ndithi, akathabatheli kuye zithunywa; wathabathela kuye imbewu ka-Abraham.</verse>
			<verse number="17">Ngoko ke wafanelwa kukuba afane nabazalwana bakhe ngezinto zonke, ukuze abe ngonenceba, kwanombingeleli othembekileyo omkhulu ezintweni ezilunge kuThixo, ukuze azicamagushele izono zabantu.</verse>
			<verse number="18">Kuba ekubeni eve ubunzima, ehendwa naye ngokwakhe, unako ukubasiza abahendwayo.</verse>
		</chapter>
		<chapter number="3">
			<verse number="1">Ngoko ke, bazalwana bangcwele, mabelana ngobizo lwasemazulwini, mondeleni uMpostile, uMbingeleli oMkhulu wovumo lwethu, uKristu Yesu;</verse>
			<verse number="2">ethembekile kulowo wamenzayo, kwanjengoMoses endlwini yakhe iphela.</verse>
			<verse number="3">Kuba lo ubalelwe ekuthini ufanelwe luzuko olungaphezu kolukaMoses; ngangokuba lowo wayakhayo indlu, enembeko engaphezu kwayo indlu.</verse>
			<verse number="4">Kuba yonke into eyindlu inoyakhayo; ke lowo wazakhayo zonke izinto nguThixo.</verse>
			<verse number="5">Ke yena uMosis wayethembekile endlwini yakhe iphela ngokomkhonzi, ukuze bube bubungqina obo bezinto eziya kuthethwa.</verse>
			<verse number="6">Ke yena uKristu uthembeke ngokonyana phezu kwendlu yakhe; esiyindlu yakhe ke thina, ukuba sithe sakubamba ngokuthe nkqi ukungafihlisi kwethu, neqhayiya lethemba lethu, sada sesa ekupheleni.</verse>
			<verse number="7">Ngoko ke, njengoko atshoyo uMoya oyiNgcwele, ukuthi, Namhla, ukuba nithe naliva ilizwi lakhe,</verse>
			<verse number="8">Musani ukuzenza lukhuni iintliziyo zenu, njengasengcaphukisweni, ngomhla wokuhendwa entlango;</verse>
			<verse number="9">Oko bandilingayo ooyihlo, bandilinga, Bayibona imisebenzi yam iminyaka emashumi mane.</verse>
			<verse number="10">Kungoko ndaba buhlungu ngenxa yeso sizukulwana, ndathi, Bahlala belahleka ezintliziyweni zabo; abazazi iindlela zam.</verse>
			<verse number="11">Ngoko ndafunga ndinomsindo, ndathi, Abayi kungena ekuphumleni kwam.</verse>
			<verse number="12">Lumkani, bazalwana, hleze kubekho kubani wenu intliziyo engendawo, engakholwayo, enokumka kuThixo ophilileyo;</verse>
			<verse number="13">manivuselelane imihla ngemihla, xa kusathiwa kunamhla; ukuze kungabikho mntu kuni wenziwa lukhuni kukulukuhla kwesono.</verse>
			<verse number="14">Kaloku siba ngamabelana ngoKristu, ukuba sithe ingqalo yokukholosa kwethu sayibamba ngokuthe nkqi, sada sesa ekupheleni;</verse>
			<verse number="15">ekubeni kusithiwa, Namhla, ukuba nithe naliva ilizwi lakhe, Musani ukuzenza lukhuni iintliziyo zenu, njengasengcaphukisweni.</verse>
			<verse number="16">Kuba abathile, bevile, bacaphukisa, phofu ingengabo bonke abo baphumayo eYiputa ngoMoses.</verse>
			<verse number="17">Ngoobani ke owakruquka ngabo iminyaka emashumi mane? Yayingengabo na abo bonayo, bazidumbu zawayo entlango?</verse>
			<verse number="18">Wafungela oobani na ke, ukuba abayi kungena ekuphumleni kwakhe, ingengabo abo bangevanga?</verse>
			<verse number="19">Siyabona ke, ukuba babengenakungena, ngenxa yokungakholwa.</verse>
		</chapter>
		<chapter number="4">
			<verse number="1">Masoyike ngoko ke, hleze kuthi, xa lithe lalisakho idinga lokungena ekuphumleni kwakhe, kubekho namnye kuni ongathi usilele kulo.</verse>
			<verse number="2">Kuba sizishunyayeziwe iindaba ezilungileyo kwanjengabo; kodwa lona ilizwi lodaba lingadibananga nje nokholo kwabo balivayo, alabanceda nto.</verse>
			<verse number="3">Kuba thina sakholwayo, siyangena ekuphumleni, ngokoko athe, Njengoko ndafungayo, ndinengqumbo, Ndathi, Unakanye ukuba bokha bangene ekuphumleni kwam! nakubeni imisebenzi yenziwayo kwasekusekweni kwehlabathi.</verse>
			<verse number="4">Kuba wakha wathetha ngawo umhla wesixhenxe, ukuthi, Waza waphumla uThixo ngomhla wesixhenxe kuyo yonke imisebenzi yakhe.</verse>
			<verse number="5">Athi kule ndawo, Ukuba bokha bangene ekuphumleni kwam.</verse>
			<verse number="6">Njengokuba ke kusasele abathile ukuba bangene kuwo, bathi ke abo, kwashunyayelwa iindaba ezilungileyo kuqala kubo, bangangenanga ngenxa yokungakholwa.</verse>
			<verse number="7">Ubuya amise mini ithile, esithi ngoDavide, Namhlanje, emveni kwexesha elingakanana; njengokuba kuthiwe, Namhla, ukuba nithe naliva ilizwi lakhe, Musani ukuzenza lukhuni iintliziyo zenu.</verse>
			<verse number="8">Kuba uYesu, ukuba ubebaphumzile, ange engabuyanga athethe ngawo omnye umhla.</verse>
			<verse number="9">Ngoko ke abantu bakaThixo balindwe luphumlo olunjengolwesabatha.</verse>
			<verse number="10">Kuba lowo ungeneyo ekuphumleni kwakhe, naye ngokwakhe uphumle kuyo imisebenzi yakhe, njengoThixo kweyeyakhe.</verse>
			<verse number="11">Masikhuthalele ngoko ukungena koko kuphumla, ukuze kungabikho namnye ubuya eyele kwakuloo mzekelo wokungeva.</verse>
			<verse number="12">Kuba ilizwi likaThixo liphilile, linamandla, libukhali ngaphezu kwamakrele onke antlangothi mbini; lihlaba liphumele, lide lahlule umphefumlo kwanomoya, amalungu kwanomongo; linokugweba iingcingane nezicamango zentliziyo.</verse>
			<verse number="13">Kananjalo akukho sidalwa singabonakaliyo emehlweni akhe; zonke izinto ke zize, zityhilekile, emehlweni alowo esinokuthana ni naye.</verse>
			<verse number="14">Ngoko, sinombingeleli omkhulu nje ocande emazulwini, uYesu ke, uNyana kaThixo, masilubambe uvumo lwethu.</verse>
			<verse number="15">Kaloku asinambingeleli mkhulu ungenako ukuvelana nezilwelwe zethu; ke, ulingwa ngeento zonke, ngokokufana nathi, engenasono.</verse>
			<verse number="16">Masisondele ke ngoko sinokungafihlisi kuyo itrone yobabalo, ukuze samkeliswe inceba, sifumane ubabalo lokusiza ngexesha elililo.</verse>
		</chapter>
		<chapter number="5">
			<verse number="1">Kuba wonke umbingeleli omkhulu, engovele ebantwini nje, umiselwa abantu ezintweni ezilunge kuThixo, ukuze asondeze iminikelo kwanamadini ngenxa yezono;</verse>
			<verse number="2">Ngubani na onokuba nemfesane kwabangazi nto nakwabalahlekayo; kuba naye ngokwakhe enxitywe ubulwelwe.</verse>
			<verse number="3">Ngenxa yoko ke ufanelwe kukuthi, njengokuba esondezela abantu, kwangokunjalo azisondezele amadini ngenxa yezono.</verse>
			<verse number="4">Kanjalo akukho mntu uzithabathela ngokwakhe imbeko leyo; oyithabathayo ngobizwe nguThixo, kwanjengoAron.</verse>
			<verse number="5">Ngokunjalo naye uKristu akazizukisanga ngokwakhe, ukuba abe ngumbingeleli omkhulu; wazukiswa ngowathethayo kuye, wathi, UnguNyana wam wena, Mna ndikuzele namhla.</verse>
			<verse number="6">Kunjengokuba esithi nakwenye indawo, Wena ungumbingeleli ngonaphakade, Ngokohlobo lukaMelkitsedeke.</verse>
			<verse number="7">Owathi ngemihla yenyama yakhe, xa wayesondeze izikhungo kwanezibongozo kulowo unako ukumsindisa ekufeni, kunye nodanduluko olunamandla, neenyembezi, waviwa ngenxa yokoyika kwakhe uThixo;</verse>
			<verse number="8">Nakuba ebenguNyana, wafunda ukululama ngobunzima awabuvayo;</verse>
			<verse number="9">waza, egqibelele, waba yimbangi yosindiso olungunaphakade kubo bonke abamlulamelayo;</verse>
			<verse number="10">ebizwe nguThixo, ukuba abe ngumbingeleli omkhulu ngokohlobo lukaMelkitsedeke.</verse>
			<verse number="11">Esineendawo ezininzi zokuthetha ngaye, ezilukhuni ukuchazwa, ekubeni nina naba buthuntu iindlebe.</verse>
			<verse number="12">Kuba, nakuba benifanele ukuba ngabafundisi, ngenxa yokuba sekumzuzu nakholwayo, nibuye naswela umntu wokunifundisa iziqalelo zokuqala zezihlabo zikaThixo; nisuke naba ngabafanele ukusezwa amasi, aningabokutya okuqinileyo.</verse>
			<verse number="13">Kuba bonke abasasezwa amasi abanamava elizwi lobulungisa, kuba beziintsana.</verse>
			<verse number="14">Kodwa ukudla okuqinileyo kokwabakhulileyo, abo bathi, ngenxa yobugcisa, babe nezimvo eziqheliselwe ukucalula okuhle kwanokubi.</verse>
		</chapter>
		<chapter number="6">
			<verse number="1">Ngoko ke masithi, siyeka elengqalo ilizwi elithetha ngoKristu, siqhubele kwelokukhula; singabuyi sibeke isiseko senguquko emisebenzini efileyo, nokukholwa kuThixo;</verse>
			<verse number="2">yemfundiso yeembhaptizo, neyokubekwa izandla, neyovuko lwabafileyo, neyomgwebo ongunaphakade.</verse>
			<verse number="3">Oko ke sokwenza, ukuba angaba uthe uThixo wavuma.</verse>
			<verse number="4">Kuba akunakwenzeka ukuba abo bakha bakhanyiselwa, basiva isipho sasezulwini, baba nesabelo kuMoya oyiNgcwele;</verse>
			<verse number="5">Baliva ilizwi elilungileyo likaThixo, kwanamandla ehlabathi elizayo;</verse>
			<verse number="6">ukuba bathe bakreqa, ukuze babuye bahlaziyeke enguqukweni; ekubeni bephinda ukuzibethelelela emnqamlezweni uNyana kaThixo, bamhlaze ekuhleni.</verse>
			<verse number="7">Kuba umhlaba lo, uyiselayo imvula eza futhi phezu kwawo, uvelise imifuno elungele bona abo ulinywa nokulinywa kubo, wamkela intsikelelo kuThixo.</verse>
			<verse number="8">Ke wona, othi uvelise imithana enameva neenkunzane, awunto yanto, ukufuphi nengqalekiso; okuphela kwawo kukutshiswa.</verse>
			<verse number="9">Ke ngani nina, zintanda, sikholose ngelokuthi, nineendawo ezilungileyo kunezo, iindawo eziyelelene nosindiso, nakuba sisenjenje ukuthetha;</verse>
			<verse number="10">Kuba akanantswela-bulungisa uThixo, ukude awulibale umsebenzi wenu, nomzamo wothando enalubonakalalisa kulo igama lakhe, nabalungiselelayo nje abangcwele, nisamana nibalungiselela.</verse>
			<verse number="11">Sinqwenela ke, ukuba ulowo kuni alubonakalalise kwaolo lukhuthalo, asingise kwinzaliseko yethemba, ade ase ekupheleni;</verse>
			<verse number="12">Kodwa ke nibe ngabaxelisa abo bathi ngokholo nangomonde bawadla ilifa amadinga.</verse>
			<verse number="13">Kuba wathi uThixo, akumbeka ngedinga uAbraham, ekubeni bekungekho namnye umkhulu kunaye angamfungayo, wazifunga yena;</verse>
			<verse number="14">Esithi, Inene, ndiya kuthi, ndisikelela, ndikusikelele; ndithi, ndisandisa, ndikwandise.</verse>
			<verse number="15">Waza ngokunjalo, enokunyamezela, walifumanisa idinga.</verse>
			<verse number="16">Kuba abantu okunene bafunga lowo umkhulu kubo, sithi kubo isifungo siphelise yonke impikiswano, sise engqinisekweni.</verse>
			<verse number="17">Uthe ngoko uThixo, athe wathi, ethanda kakhulu ukukubonakalalisa kwiindlalifa zedinga ukungaguquleki kwecebo lakhe, wasuka wakwenza ngesifungo;</verse>
			<verse number="18">ukuze kuthi, ngezinto ezimbini ezingenakuguquleka, angenako ukuxoka ngazo uThixo, sithi, thina basindileyo, sabamba ithemba elibekwe phambi kwethu, sibe nentuthuzelo eqinileyo;</verse>
			<verse number="19">Ithemba ke esinalo ngokweankile yomphefumlo, linqabile, likwaqinile, lingena liye ngaphaya kwesikhuselo;</verse>
			<verse number="20">apho umanduleli wangena khona ngenxa yethu, uYesu, ethe ngokohlobo lukaMelkitsedeke, waba ngumbingeleli omkhulu ongunaphakade.</verse>
		</chapter>
		<chapter number="7">
			<verse number="1">Kaloku uMelkitsedeki lo, ukumkani waseSalem, umbingeleli kaThixo Osenyangweni, wahlangabeza uAbraham, ekubuyeni kwakhe ekubulaleni ookumkani, wamsikelela;</verse>
			<verse number="2">Athi uAbraham wamnika nesishumi sazo zonke izinto; kuqala ke, ngentetho evakalayo, ukumkani wobulungisa, aze emveni koko abe ngukumkani waseSalem, oko kukuthi, ngukumkani woxolo;</verse>
			<verse number="3">Engenayise nanina, namlibo wakuzalwa; kodwa enziwe wafana noNyana kaThixo; uhlala engumbingeleli ngamaxesha onke.</verse>
			<verse number="4">Khangelani ke ngoko ukuba mkhulu kwalo mntu, awathi uAbraham usolukazi wamnika isishumi samaxhoba.</verse>
			<verse number="5">Oonyana bakaLevi okunene, babamkelayo ububingeleli, banomthetho wokubanga isishumi kubo abantu ngokomthetho, oko kukuthi, kubo abazalwana babo, nakuba bephume esinqeni sika-Abraham;</verse>
			<verse number="6">Kodwa yena, ongenamlibo wakuzalwa uphumayo kubo, ubange isishumi kuAbraham, wasikelela lowo unamadinga.</verse>
			<verse number="7">Ke ngokungenakuphikwa, omncinane usikelelwa yeyona inkulu.</verse>
			<verse number="8">Kananjalo apha okunene ngabantu abanokufa, abathabatha isishumi; kodwa khona apho owamkelayo, ngongqinelweyo ukuba uhleli.</verse>
			<verse number="9">Ukutsho ke ndithi, kubangwe ngoAbraham isishumi nakuLevi, lo wamkelayo izishumi;</verse>
			<verse number="10">Kuba wayesesinqeni sikayise, oko uMelkitsedeki wamhlangabezayo.</verse>
			<verse number="11">Ke ngoko, ukuba inzaliseko ibingabakho ngobubingeleli bakwaLevi (kuba abantu bewiselwe owobubingeleli umthetho), bekusafuneka ngantoni na ke, ukuba kubuye kuvele mbingeleli wumbi ngokohlobo lukaMelkitsedeke, angabizwa ngokohlobo luka-Aron?</verse>
			<verse number="12">Kuba ububingeleli baguqulwa nje, kufuneka ukuba kuguqulwe nomthetho.</verse>
			<verse number="13">Kuba lowo, zithethwa ngaye ezi zinto, engowasizwe simbi, ebekungekho namnye kuso ubesinyamekele isibingelelo.</verse>
			<verse number="14">Kuba kusekuhleni kanye, ukuba iNkosi yethu yaphuma kwaYuda; isizwe eso angathethanga nto ngaso uMoses ngobubingeleli.</verse>
			<verse number="15">Ngoku lo mcimbi ucaca ngakumbi, kuba kuvele mbingeleli wumbi ungowodidi lukaMelkitsedeke,</verse>
			<verse number="16">ongathanga amiswe ngokomyalelo womthetho ongowenyama, wamiselwa ngokwamandla obomi obungenasiphelo.</verse>
			<verse number="17">Kuba ungqina ngokuthi, Wena ungumbingeleli ngonaphakade, Ngokohlobo lukaMelkitsedeke.</verse>
			<verse number="18">Kuba okunene kutshitshiswa umthetho owandulelayo, ngenxa yokuswela amandla, nokungancedi lutho kwawo.</verse>
			<verse number="19">Kaloku umthetho lowo awuzalisanga nto; ke kungeniswe phezu kwawo elona themba lilungileyo; esisondela ngayo kuye uThixo.</verse>
			<verse number="20">Kaloku ke, wenziwa waba umbingeleli ngaphandle kwesifungo;</verse>
			<verse number="21">(Kuba abo babingeleli bebengenakufungiswa, kodwa yena ufungelwe ngesifungo salowo wathi kuye, Yafunga iNkosi, ayiyi kuzohlwaya, yathi, Wena ungumbingeleli ngonaphakade, Ngokohlobo lukaMelkitsedeke;)</verse>
			<verse number="22">ngangoko ke uYesu waba ngummeli wowona ulungileyo umnqophiso.</verse>
			<verse number="23">Bathe bona ababingeleli baba baninzi, ngenxa yokuba ukufa kwakungavumi ukuba bahlale behleli;</verse>
			<verse number="24">Ke yena, ngenxa yokuba ehleli ngonaphakade, unobubingeleleli obungenakudlula.</verse>
			<verse number="25">Ngoko unako nokubasindisa kanye abo bezayo ngaye kuThixo, ehlala ehleli nje ukuba abathethelele.</verse>
			<verse number="26">Kuba ubesifanele umbingeleli omkhulu onjalo, ongcwele, ongenabubi, ongenabala, owahlukileyo kubo aboni, othe waba ngaphezu kwalo izulu;</verse>
			<verse number="27">ekungafunekiyo ukuba athi imihla ngemihla, njengababingeleli abakhulu aba, anyuse kuqala amadini ngenxa yezono ezizezakhe, andule ukunyusa ngenxa yezabantu; kuba oko wakwenza kwaba kanye, ekuzinyuseni ngokwakhe ngokwedini.</verse>
			<verse number="28">Kuba umthetho umisa abantu abanobulwelwe, babe ngababingeleli abakhulu; Ke lona ilizwi lesifungo, esingasemva komthetho, limise uNyana, ongcwaliswe ngonaphakade.</verse>
		</chapter>
		<chapter number="8">
			<verse number="1">Ke kaloku, eyona nto ibalulekileyo kwezi zinto sizithethileyo: Sinombingeleli omkhulu onje, othe wahlala phantsi ngasekunene kwetrone yobuKhulu emazulwini;</verse>
			<verse number="2">umlungiseleli wengcwele, nowomnquba wenyaniso owamiswayo nguYehova, awamiswa ngumntu.</verse>
			<verse number="3">Kuba wonke umbingeleli omkhulu umiselwa ukuba asondeze iminikelo kwanamadini; ekuthe ngenxa yoko kwafuneka ukuba naye lo abe nento ayisondezayo.</verse>
			<verse number="4">Kuba, ukuba ubelapha emhlabeni, ubengayi kuba ngumbingeleli, ekubeni kukho ababingeleli abanikela izipho ngokomthetho:</verse>
			<verse number="5">bona bakhonza umzekelo nesithunzi sezinto zasemazulwini, kwanjengokuba uMoses wayehlatyelwe nguThixo, xa abeza kuwufeza umnquba; kuba wathi, Khangela ukuba uzenze zonke izinto ngokomfuziselo owawuboniswayo entabeni.</verse>
			<verse number="6">Kodwa kungoku, uzuze umbuso ogqithiseleyo kulowo, kangangokuba engumlamleli womnqophiso olungileyo ngakumbi, wona usekwe phezu kwawona madinga alungileyo.</verse>
			<verse number="7">Kuba, ukuba ubungenakusoleka lowo wokuqala, ubungayi kufunelwa ndawo owesibini.</verse>
			<verse number="8">Kuba uthi, esola, Yabona, kuza imihla, itsho iNkosi, endiya kwenza umnqophiso omtsha nendlu kaSirayeli, nendlu kaYuda;</verse>
			<verse number="9">Ungahambi ngokomnqophiso endawenzela ooyise, mini ndababamba ngesandla, ndibakhupha ezweni laseYiputa; ngenxa enokuba bengahlalanga emnqophisweni wam, nam andabakhathalela; utsho uYehova.</verse>
			<verse number="10">Nguwo lo umnqophiso, endiya kuwenza nendlu kaSirayeli emva kwaloo mihla, utsho uYehova; ndiya kuyibeka imithetho yam engqondweni yabo, ndiyibhale ezintliziyweni zabo, ndibe nguThixo wabo, babe ngabantu bam;</verse>
			<verse number="11">Kanjalo abayi kukha bafundise elowo ummelwane wakhe, elowo umzalwana wakhe, esithi, Yazi iNkosi; ngokuba baya kundazi bonke, bethabathela komncinane base komkhulu.</verse>
			<verse number="12">Ngokuba ndiya kukuxolela ukungalungisi kwabo, Nezono zabo, nokuchasa kwabo umthetho, ndingabi sakukhumbula.</verse>
			<verse number="13">Ngokuthi, Umnqophiso omtsha, uwaluphalisile owokuqala. Ke into ebolileyo, yasihasha, seyikufuphi ukuba ithi shwaka.</verse>
		</chapter>
		<chapter number="9">
			<verse number="1">Ke ngoko nowokuqala umnqophiso wawunezimiselo zombuso, kwanendawo engcwele yehlabathi.</verse>
			<verse number="2">Kuba kwakhiwa umnquba lowo, elokuqala lalinesiphatho sezibane, kwanetafile, nesiboniso sezonka; ebizwa ngokuba yingcwele.</verse>
			<verse number="3">Ngemva kwekhuselo lesibini kwabakho nomnquba ekuthiwa yingcwele kangcwele;</verse>
			<verse number="4">Yayinesitya segolide sokuqhumisela, nayo ityeya yomnqophiso, yalekwe ngegolide ngeenxa zonke, inesitya segolide ngaphakathi esinemana, inentonga ka-Aron eyadubulayo, inawo amacwecwe omnqophiso.</verse>
			<verse number="5">Ke ngaphezu kwayo kwema iikerubhi zobuqaqawuli, zisibekele isicamagushelo; esingenakuthetha ngakumbi ngayo ngoku.</verse>
			<verse number="6">Ke kaloku, zakubon' ukuba zenziwe ngokunjalo ezo zinto, ababingeleli bangena okunene amaxa onke kowokuqala umnquba, beyifeza imisebenzi kaThixo.</verse>
			<verse number="7">Ke kowesibini kungena kube kanye ngomnyaka umbingeleli omkhulu yedwa, kungengagazi, alisondezayo ngenxa yakhe, nangenxa yeziphoso zabantu.</verse>
			<verse number="8">uMoya oyiNgcwele eqondisa ke, ukuba indlela eya kweyona ngcwele ingekabonakali ke, umnquba wokuqala umi.</verse>
			<verse number="9">Lowo ube ngumfuziselo wexesha elililo, ekuthi ngalo kusondezwe iminikelo kwanamadini, izinto ezo ezingenako ukumenza agqibelele lowo ukhonzayo, ngokwesazela;</verse>
			<verse number="10">ezithe, ndawonye nezinto ezidliwayo, neziselwayo, neentlambululo ngeentlambululo, ezizizimiselo zenyama kuphela, zamiselwa ukuba kude kufike ixesha lolungiso.</verse>
			<verse number="11">Kodwa uKristu, ethe weza, engumbingeleli omkhulu wezinto ezilungileyo eziza kubakho, uthe ngowona mkhulu ugqibeleleyo umnquba, ongenakwenziwa ngazandla, oko kukuthi, ongekuko oku kwakhiwa;</verse>
			<verse number="12">wangena kwaba kanye kweyona ngcwele, kungengagazi leebhokhwe nelamathole, kungegazi elilelakhe; wasizuzela inkululeko engunaphakade ngokusihlawulela.</verse>
			<verse number="13">Kuba, xa igazi leenkomo neleebhokhwe, nothuthu lwethokazi olufefa oyinqambi, lungcwalisela ekuhlambululeni inyama;</verse>
			<verse number="14">Lobeka phi na ukugqithisela lona igazi likaKristu, owazisondeza ngoMoya ongunaphakade, engenasiphako, kuye uThixo, ukusihlambulula isazela senu emisebenzini efileyo, ukuze nikhonze uThixo ophilileyo?</verse>
			<verse number="15">Ngoko ke ungumlamleli womnqophiso omtsha, ukuze bathi abo babiziweyo (kwakubon', ukuba kubekho ukufa okuhlawulela izigqitho, ezibe ziphantsi kwawo umnqophiso wokuqala), balamkele idinga lelifa elingunaphakade.</verse>
			<verse number="16">Kuba apho kukhoyo umnqophiso womyoleli, kufuneka ukuba kucace ukufa kwalowo unqophisileyo.</verse>
			<verse number="17">Kaloku umnqophiso uqiniseka bakuba befile, okanye awuba namandla xenikweni asadla ubomi umyoleli.</verse>
			<verse number="18">Ngoko ke nowokuqala umnqophiso awusungulwanga ngaphandle kwegazi.</verse>
			<verse number="19">Kuba kuthe, akuwuthetha uMoses umthetho wonke ngokomthetho ebantwini bonke, walithabatha igazi lamathole neleebhokhwe, ndawonye namanzi, noboya obubomvu, nehisope, wayifefa incwadi, kwanabantu bonke;</verse>
			<verse number="20">esithi, Eli ligazi lomnqophiso aniwisele umthetho ngawo uThixo.</verse>
			<verse number="21">Nomnquba ke, nazo zonke iimpahla zombuso, wazifefa ngegazi.</verse>
			<verse number="22">Kananjalo ngokomthetho ndingade ndithi, zonke izinto ziphantse ukuba zihlanjululwe ngegazi; ngaphandle kokuphalala kwegazi akukho kuxolelwa.</verse>
			<verse number="23">Kwafuneka ngoko, ukuba okunene izizekelo zezinto ezisemazulwini zihlanjululwe ngezinto ezinjalo; zona zona ezo zinto zasemazulwini, zinamadini alungileyo kunalawo.</verse>
			<verse number="24">Kuba uKristu akangenanga kweyona ngcwele inokwenziwa ngezandla, engumfuziselo weyenyaniso; ungene kuwo amazulu ngokwawo, ukuba abonakale ngoku ebusweni bukaThixo ngenxa yethu.</verse>
			<verse number="25">Kwakungekho ukuze azinikele futhi, njengokuba umbingeleli omkhulu ebengena kweyona ngcwele iminyaka ngeminyaka, enegazi lenye into;</verse>
			<verse number="26">Ange ebemelwe kukuba ebeve ubunzima futhi, kuseloko lasekwayo ihlabathi. Ke uthe ngoku, ekufinyezweni kwawo amaphakade, wabonakalaliswa kwaba kanye, ukuba atshitshise isono ngelilelakhe idini.</verse>
			<verse number="27">Kwanjengokuba ke abantu bamiselwe ukuba bafe kube kanye, ize ke emveni koko ibe ngumgwebo;</verse>
			<verse number="28">ngokunjalo uKristu, esondezwe kwaba kanye, ukuba asithwale asisuse isono sabaninzi; uya kuthi okwesibini, ngaphandle kwesono, abonakale kwabo bamlindileyo, ezisa usindiso.</verse>
		</chapter>
		<chapter number="10">
			<verse number="1">Kaloku umthetho unesithunzi nje sodwa sezinto ezilungileyo eziza kubakho, ungenaso sona isimilo sazo izinto, awuze ube nako, iminyaka ngeminyaka, ngaloo madini bawasondeza ngokungapheliyo, ukubenza bagqibelele abo basondelayo.</verse>
			<verse number="2">Okanye ange engayekwanga na ukusondezwa? ngenxa yokuba abo bakhonzayo, behlanjululwe kwaba kanye, bengasenasazela sazono.</verse>
			<verse number="3">Kambe ke, kuwo onke amadini, kubakho nokukhumbula izono unyaka nonyaka.</verse>
			<verse number="4">Kaloku igazi leenkunzi zeenkomo neleebhokhwe alinakuzisusa izono.</verse>
			<verse number="5">Kungoko, akungena ehlabathini, uthi, Akuthandanga mbingelelo, namnikelo wakudla, ke undilungisele umzimba.</verse>
			<verse number="6">Akuwathandanga amadini atshiswayo nawesono.</verse>
			<verse number="7">Ndaza ndathi, Yabona, ndiyeza (Encwadini esongwayo kubhaliwe ngam), ndiza kwenza ukuthanda kwakho, Thixo.</verse>
			<verse number="8">Entla xa athi, Amadini, amadini, namadini anyukayo, nawesono, akunaliswanga; ezisondezwe ngumthetho;</verse>
			<verse number="9">Uthe ke, Yabona, ndiza kwenza ukuthanda kwakho, Thixo. Ususa esokuqala, ukuze amise esesibini.</verse>
			<verse number="10">Ngoko kuthanda kwakhe, sangcwaliswa ngokusondezwa komzimba kaYesu Krestu kwaba kanye.</verse>
			<verse number="11">Naye wonke umbingeleli umi imihla ngemihla elungiselela, esondeza futhi amaxesha amaninzi kwaloo madini angenako ukuzisusa izono.</verse>
			<verse number="12">Kodwa yena lo, esondeze idini lalinye ngenxa yezono, usuke wahlala phantsi ngasekunene kukaThixo ngokungapheliyo;</verse>
			<verse number="13">Kususela ngoku elinde ukuba zide iintshaba zakhe zenziwe isihlalo seenyawo zakhe.</verse>
			<verse number="14">Kuba ngamnikelo mnye ubenze bagqibelela ngokungapheliyo abo bangcwaliswayo.</verse>
			<verse number="15">Usingqinela ke naye uMoya oyiNgcwele;</verse>
			<verse number="16">Nguwo lo ke umnqophiso endiya kuwenza nabo emva kwaloo mihla, itsho iNkosi: Ndiya kuyibeka imithetho yam ezintliziyweni zabo, ndize ndiyibhale ezingqondweni zabo;</verse>
			<verse number="17">Izono zabo nokuchasa umthetho kwabo ndingabi sakukhumbula.</verse>
			<verse number="18">Ke apho uxolelo lwezo zinto lukhoyo, akusekho mnikelo ngenxa yesono.</verse>
			<verse number="19">Ngoko ke, bazalwana, ekubeni sinobuganga bokungena kweyona ngcwele, ngegazi likaYesu;</verse>
			<verse number="20">Ngendlela entsha, ephilileyo, athe wayilungiselela thina, ephumela ekhusini, oko kukuthi, inyama yakhe;</verse>
			<verse number="21">Sinombingeleli omkhulu nje phezu kwendlu kaThixo;</verse>
			<verse number="22">masisondele sinentliziyo eyinyaniso, sinenzaliseko yokholo, sifefiwe iintliziyo zethu, sisusiwe isazela esingendawo, nemizimba yethu ihlanjwe ngamanzi amsulwa.</verse>
			<verse number="23">Silubambe uvumo lwethu lokholo, singabi nakuxengaxenga; (kuba uthembekile lowo uthembisileyo);</verse>
			<verse number="24">Masinyamekelane, sivuselelane eluthandweni nasemisebenzini emihle;</verse>
			<verse number="25">singakutyesheli ukuhlanganisana kwethu ndawonye, njengoko kulisiko labathile; masivuselelane ngokungakumbi, niyibona nje ukuba imini leyo iyasondela.</verse>
			<verse number="26">Kuba, xa sithi sone ngabomi, emveni kokuba sakwamkelayo ukwazi inyaniso, akusasele dini ngenxa yezono;</verse>
			<verse number="27">Kusele ke ukulinda okoyikekayo kakhulu, umgwebo nomsindo womlilo, oza kudla abo bachasileyo.</verse>
			<verse number="28">Lowo uwugatyayo umthetho kaMoses, wafa engenanceba, phantsi kwamangqina amabini, nokuba ngamathathu.</verse>
			<verse number="29">Niba, woba ufanelwe yisohlwayo esiqatha kangakanani na, lowo umnyathelele phantsi uNyana kaThixo, wabalelela igazi lomnqophiso, angcwaliswe ngalo, ukuba liyinto engeyiyo, ewenza into engento uMoya, lobabalo?</verse>
			<verse number="30">Kaloku siyamazi lowo watshoyo ukuthi, Impindezelo yeyam, kuya kubuyekeza mna, itsho iNkosi. Kananjalo wathi, INkosi iya kubagweba abantu bayo.</verse>
			<verse number="31">Kuyoyikeka ke ukweyela ezandleni zoThixo ophilileyo.</verse>
			<verse number="32">Khumbulani ke imihla yangaphambili, enakhanyiselwa ngayo, nanyamezela umzamo omkhulu weembandezelo;</verse>
			<verse number="33">Nani ke nenziwa intlekisa nokungcikivwa nangeembandezelo; ngokuyinxenye, nani baba ngamadlelane abenzi bobubi.</verse>
			<verse number="34">Kuba navelana nam ndisezintanjeni; kananjalo nakwamkela ngovuyo ukuphangwa kweempahla zenu, nisazi ukuba ninayo kuni ngokwenu emazulwini eyona mpahla ilungileyo, ihlala ihleli.</verse>
			<verse number="35">Musani ukukulahla ngoko ukungafihlisi kwenu, kona kunokwamkela umvuzo omkhulu.</verse>
			<verse number="36">Kufuneka ukuba nibe nomonde, ukuze nithi, nakuba nikwenzile ukuthanda kukaThixo, nizuzane nalo idinga.</verse>
			<verse number="37">Kuba kusaya kuba mzuzwana mncinanana, Athi lowo uzayo afike, angalibali.</verse>
			<verse number="38">Ke lowo ulilungisa uya kudla ubomi obuphuma elukholweni; kodwa ukuba uthe wahlehla, awuyi kukholiswa nguye umphefumlo wam.</verse>
			<verse number="39">Ke thina asingabahlehla baye entshabalalweni; kodwa ke kwabakholwayo, kukusindiswa komphefumlo.</verse>
		</chapter>
		<chapter number="11">
			<verse number="1">Ukholo ke kukukholosa ngezinto ezithenjiweyo; kukweyiseka bubukho bezinto ezingabonwayo.</verse>
			<verse number="2">Kuba amanyange angqinelwa ngokuba nalo.</verse>
			<verse number="3">Ngokholo siyaqonda ukuba indalo le yonke yenziwe yabakho ngelizwi likaThixo, ukuze izinto ezi zibonwayo zibe aziphume kwezibonakalayo.</verse>
			<verse number="4">Ngokholo uAbheli wasondeza kuye uThixo umbingelelo ogqithileyo kunokaKayin, awangqinelwa ngawo ukuba ulilungisa, uThixo wayingqinelayo nje iminikelo yakhe; ngalo ke, efile nje, usathetha.</verse>
			<verse number="5">Ngokholo uEnoki wafuduselwa emazulwini ukuba angaboni kufa; akaba nakufunyanwa ke, ngenxa enokuba uThixo wamfudusayo; kuba ngaphambi kokufuduswa kwakhe, wangqinelwa ukuba umkholise kakuhle uThixo.</verse>
			<verse number="6">Ke, lungekho ukholo, akunakubakho ukumkholisa kakuhle; kuba lowo uzayo kuThixo, umelwe kukukholwa ukuba ukho, nokuba ungumvuzi wabo bamfunayo.</verse>
			<verse number="7">Ngokholo uNowa, ehlatyelwe nguThixo ngazo izinto ebezingekabonwa, wathi ngokoyika uThixo wawakha umkhombe wokusindisa indlu yakhe, athe ngalo waligweba ihlabathi, waba yindlalifa yobulungisa obungokokholo.</verse>
			<verse number="8">Ngokholo uAbraham wathi, akubizwa, Wakululamela ukuba aphume, aye kuloo ndawo abeza kuyamkela ukuba ibe lilifa; waphuma engazi apho aya khona.</verse>
			<verse number="9">Ngokholo waba ngumphambukeli emhlabeni wedinga, wanga ukowasemzini, ehleli eminqubeni, ndawonye noIsake noYakobi, beziindlalifa zalo elo dinga kunye naye.</verse>
			<verse number="10">Kuba wayewulindele umzi lo uneziseko, ungcibi, umbangi wawo, inguThixo.</verse>
			<verse number="11">Ngokholo noSara ngokwakhe wamkela amandla okumisa umzi, waza wazala, liseligqithile ixesha lokuba amithe, ekubeni wambalela ekuthini uthembekile lowo wabekayo ngedinga.</verse>
			<verse number="12">Kungoko kwazalwayo nangomnye, engofileyo ke lowo, into engangeenkwenkwezi zezulu ukuba yintabalala, nanjengentlabathi eselunxwemeni lolwandle, engenakubalwa.</verse>
			<verse number="13">Aba bonke bafa ngokokholo, bengawafumananga amadinga; besuka bawabona kude, bakholosa, bathakazela, bavuma ukuba bangabasemzini, balundwendwe emhlabeni.</verse>
			<verse number="14">Kuba abo bathetha izinto ezinjalo, babonakalalisa ukuba bangxamele ikowabo.</verse>
			<verse number="15">Ke, ukuba okunene babekhumbula elo babephuma kulo, ngebaba nethuba lokubuyela kulo.</verse>
			<verse number="16">Kodwa ngoku bazolulela kwelona lilungileyo, oko kukuthi, kwelasemazulwini. Kungoko uThixo angenazintloni ngabo, ukuba kuthiwe unguThixo wabo, kuba ebalungisele umzi.</verse>
			<verse number="17">Ngokholo uAbraham wamnikela uIsake, ekuvavanyweni kwakhe;</verse>
			<verse number="18">Kwakusithiwa ngaye, Imbewu yakho iya kubizwa ngoIsake;</verse>
			<verse number="19">ekubalele ngokuba uThixo unako ukuvusa nakwabafileyo; apho athe wamthabatha khona ngokomfanekiso.</verse>
			<verse number="20">Ngokholo uIsake wabasikelela uYakobi noEsawu, ngazo izinto eziza kubakho.</verse>
			<verse number="21">Ngokholo uYakobi wabasikelela bobabini oonyana bakaYosefu, xa aqhawukayo; waqubuda esimelele ngentonga yakhe.</verse>
			<verse number="22">Ngokholo uYosefu uthe, xa abhubhayo, wakukhankanya ukuphuma koonyana bakaSirayeli; Wawisa umthetho ngawo amathambo akhe.</verse>
			<verse number="23">Ngokholo uMoses uthe akuba ezelwe, wafihlwa iinyanga zantathu ngabazali bakhe, ngenxa enokuba bambona ukuba ungumntwana omhle; abawoyika umthetho wokumkani.</verse>
			<verse number="24">Ngokholo uMoses uthe, akuba mkhulu, akavuma ukubizwa ngokuba ungunyana wentombi kaFaro;</verse>
			<verse number="25">enyula kanye ukuba aphathwe kakubi, ndawonye nabantu bakaThixo, kunokuba axhamle isono okomzuzwana;</verse>
			<verse number="26">ekubalele ukungcikivwa kukaKristu kububutyebi obungaphezu kobutyebi baseYiputa, kuba wayekhangele ukwamkela umvuzo.</verse>
			<verse number="27">Ngokholo wayishiya iYiputa, akawoyika umsindo wokumkani; kuba wakrota, wanga uyambona lowo ungenakubonwa.</verse>
			<verse number="28">Ngokholo uyenzile ipasika nokutshizwa kwegazi, ukuze lowo wayewatshabalalisa amazibulo angawachukumisi.</verse>
			<verse number="29">Ngokholo baluwela uLwandle oluBomvu, kwanga kusemhlabeni owomileyo; athe amaYiputa, akukulinga oko, antywiliselwa.</verse>
			<verse number="30">Ngokholo zawa iindonga zaseYeriko, zakuba zijikeleziwe iintsuku zasixhenxe.</verse>
			<verse number="31">Ngokholo uRahabhi ihenyukazi akatshabalalanga nabo bangevayo, akuba ezamkele ngoxolo iintlola.</verse>
			<verse number="32">Ndisathetha ntoni na? Kuba ndingaphelelwa lixesha ndibalisa ngoGidiyon, kwanoBharaki, noSamson, noYifeta; ekaDavide, noSamuweli, neyabaprofeti;</verse>
			<verse number="33">abathe ngokholo beyisa izikumkani, basebenza ubulungisa, bazuza amadinga, bavingca imilomo yeengonyama;</verse>
			<verse number="34">bacima amandla omlilo, basinda kwiintlangothi zekrele, bomelela ekubeni bebeswele amandla, baba ngamagorha emfazweni, bagxotha imikhosi yabasemzini.</verse>
			<verse number="35">Abafazi babazuza abafileyo babo bevukile; abanye ke batyakatywa, bengalwamkelanga ukhululo; ukuze bazuze uvuko olulungileyo;</verse>
			<verse number="36">Bambi ke benziwa intlekisa, batyakatywa; phezu koko ke baviswa imixokelelwane nentolongo;</verse>
			<verse number="37">baxulutywa ngamatye, basarhwa kubini, bahendwa; babulawa ngekrele; beswele, bebandezelwa, bengcungcuthekiswa;</verse>
			<verse number="38">(elalingabafanelanga ihlabathi), bedinga koozintlango, noozintaba, noomiqolomba, nakwimiqolomba yomhlaba.</verse>
			<verse number="39">Aba ke bonke, ngenxa yokuba bangqinelwe ngokholo, abalamkelanga idinga;</verse>
			<verse number="40">uThixo esazalelele thina ngeyona nto ilungileyo, ukuze bangenziwa bagqibelele ngaphandle kwethu.</verse>
		</chapter>
		<chapter number="12">
			<verse number="1">Ngoko ke, nathi ke, siphahlwe lilifu elingakanana nje lamangqina, masithi nathi, siwubekile nxamnye wonke umthwalo, naso isono esinokusirhawula ngokusisulu, silubaleke ngomonde ugqatso olubekwe phambi kwethu;</verse>
			<verse number="2">sise amehlo kuyo iMbangi noMgqibelelisi wokholo lwethu, uYesu; owathi, ngenxa yovuyo olwalubekwe phambi kwakhe, wawunyamezela umnqamlezo, elidelile ihlazo, waza wahlala phantsi ngasekunene kwetrone kaThixo.</verse>
			<verse number="3">Mqondeni lowo ukunyamezeleyo ukumphikisa okungaka kwaboni, ukuze ningadinwa, ingatyhafi imiphefumlo yenu.</verse>
			<verse number="4">Nizamana nesono kude kube segazini.</verse>
			<verse number="5">Kananjalo senilulibele uvuselelo olu, luthetha kuni njengakubantwana, lusithi, Nyana wam, musa ukukucekisa ukuqeqesha kweNkosi, Kananjalo ungatyhafi wakohlwaywa yiyo;</verse>
			<verse number="6">Kuba lowo imthandayo iNkosi iyamqeqesha, Ibatyakatye ke bonke oonyana ebamkelayo.</verse>
			<verse number="7">Ukuba ninyamezela uqeqesho, uThixo woba uniphethe njengoonyana; kuba nguwuphi na unyana ongaqeqeshwayo nguyise?</verse>
			<verse number="8">Ukuba ke aniqeqeshwa, abathe baba ngamadlelane ngalo bonke, noba nina niyimigqakhwe ngoko, aningoonyana.</verse>
			<verse number="9">Kananjalo sibe sinabo oobawo benyama okunene besiqeqesha, sabahlonela; asiyi kuthi ngakumbi na sithobele uYise woomoya bonke, sidle ubomi?</verse>
			<verse number="10">Kuba bona okunene basiqeqesha imihla embalwa, ngokokuzithandela kwabo; kodwa yena usilungele, ukuze sahlulelane ngobungcwele bakhe.</verse>
			<verse number="11">Lonke ke uqeqesho okunene ngokwakalokunje alubonakali luluvuyo, lubonakala luyintlungu; kodwa kamva lubanika isiqhamo esiluxolo, oko kukuthi sobulungisa, abo baqhelisiweyo lulo.</verse>
			<verse number="12">Kungoko ndithi, Zimiseni izandla eziwileyo, namadolo anedumbe;</verse>
			<verse number="13">iinyawo zenu nizenzele imizila ethe tye, ukuze into eqhwalelayo ingaphambuki endleleni; kanye ke mayiphiliswe.</verse>
			<verse number="14">Phuthumani uxolo nabantu bonke, nobungcwele, ekungekho namnye uya kuyibona iNkosi, engenabo;</verse>
			<verse number="15">Lumkani kungabikho mntu uphulukana nalo ubabalo lukaThixo, hleze kuvele ingcambu yobukrakra, inikhathaze, badyobhe abaninzi ngayo;</verse>
			<verse number="16">kungabikho bani ulihenyu, nokuba ngumhlambeli, njengoEsawu, owathi ngenxa yentwana yokudla wananisa ngobuzibulo bakhe.</verse>
			<verse number="17">Niyazi ukuba wathi kamva, ethanda ukuyidla ilifa intsikelelo, walahlwa; kuba akafumananga thuba languquko, noko wayingxamelayo ngeenyembezi.</verse>
			<verse number="18">Kuba anizanga entabeni echukunyiswayo, isitsha ngumlilo, nakubumnyama, nakubumnyama, nakuqhwithela;</verse>
			<verse number="19">nesandi sesigodlo, nesandi samazwi; elathi bona abalivayo babùya ukuba lingabi sathethwa kubo ilizwi;</verse>
			<verse number="20">Kuba babengenakuwuthwala loo umthetho, othi, Nokuba inkomo yayichukumise intaba, yayiza kuxulutywa ngamatye, okanye ihlabe ngomkhonto.</verse>
			<verse number="21">Yaye loo mbono wawusoyikeka kangangokuba uMoses athi, Ndiyoyika kakhulu, ndingcangcazela.</verse>
			<verse number="22">Ke nina nifikile entabeni yeZiyon, nasemzini kaThixo ophilileyo, iYerusalem yasemazulwini, nakumkhosi ongenakubalwa wezithunywa zezulu;</verse>
			<verse number="23">Ibandla, nebandla lamazibulo, abhaliweyo emazulwini, nakuThixo uMgwebi wabo bonke, nakumoya wamalungisa agqibelele;</verse>
			<verse number="24">nakuMlamleli womnqophiso omtsha, uYesu, nakwigazi lokufefa, elithetha ezona zinto zilungileyo kunelika-Abheli.</verse>
			<verse number="25">Lumkani, ningamali lowo uthethayo. Kuba, ukuba abo bamalayo lowo wathethayo emhlabeni, abasindanga, kobeka phi na ke ukugqithisela kuthi, ukuba siyasuka simfulathele lowo uthethayo esemazulwini;</verse>
			<verse number="26">olizwi oko lawuzamazamisayo umhlaba; ngoku ke ubeke ngedinga, esithi, Kusaya kuba ngumzuzwana endiya kuthi mna ndinganyikimisi mhlaba wodwa, ndinyikimise nalo izulu.</verse>
			<verse number="27">Eli ke lithi: Kusaya kuba ngumzuzwana, kubonakalalisa ukuguqulwa kwezinto ezizanyazanyiswayo, ngathi kokwezenziweyo, ukuze zihlale zona ezingenakuzanyazanyiswa.</verse>
			<verse number="28">Masithi ngoko, sisamkela ubukumkani obungenakuzanyazanyiswa nje, sibe nombulelo, simkhonze ngawo uThixo ngokukholekileyo, sinokuhlonela nokoyika;</verse>
			<verse number="29">Kaloku uThixo wethu ungumlilo odlayo.</verse>
		</chapter>
		<chapter number="13">
			<verse number="1">Uthando lobuzalwana maluhlale luhleli.</verse>
			<verse number="2">Musani ukukulibala ukubuka iindwendwe; kuba ngokwenjenjalo inxenye ibuke izithunywa zezulu, ingazi.</verse>
			<verse number="3">Bakhumbuleleni abakhonkxiweyo, ninge nikhonkxiwe nani; nabo ke baphathwa kakubi, njengokuba nisemzimbeni nani.</verse>
			<verse number="4">Umtshato mawubekeke ngeendlela zonke, nesilili masingadyojwa; ke abenza umbulo nabakrexezi, uThixo uya kubagweba.</verse>
			<verse number="5">Iihambo zenu mazingabi nankanuko; yanelani zizinto eninazo; kuba etshilo ukuthi, Andiyi kukha ndikushiye, ndingayi kukushiya;</verse>
			<verse number="6">ngokokude somelele sithi, INkosi ilusizo lwam, andiyi koyika;</verse>
			<verse number="7">Bakhumbuleleni abakhokeli benu, abalithethayo kuni ilizwi likaThixo; nisingasinga impumelelo yehambo yabo, nixelise bona elukholweni lwabo.</verse>
			<verse number="8">uYesu Krestu ikwanguye izolo, nanamhla, kuse emaphakadeni asemaphakadeni.</verse>
			<verse number="9">Musani ukuphetshethwa ziimfundiso ngeemfundiso nezingezizo. Kuba kuhle ukuba intliziyo iqine lubabalo; kungabi ngeento ezidliwayo, abangancedekanga zizo abo bahamba kuzo.</verse>
			<verse number="10">Sinesibingelelo thina, abangenagunya lakudla kuso abo bakhonza umnquba.</verse>
			<verse number="11">Kaloku ezo zinto ziphilileyo, zigazi lazo lingeniswa ngenxa yesono kweyona ngcwele nguye umbingeleli omkhulu, imizimba yazo itshiselwa ngaphandle kweminquba.</verse>
			<verse number="12">Kungoko athe noYesu, ukuze abangcwalise abantu ngegazi elilelakhe, weva ubunzima ngaphandle kwesango.</verse>
			<verse number="13">Masiphume ke ngoko siye kuye ngaphandle kweminquba, sithwele ingcikivo yakhe.</verse>
			<verse number="14">Kuba apha asinamzi uhleliyo, singxamele lowo uza kuza.</verse>
			<verse number="15">Ngoko masithi ngaye sinyuse ngamaxesha onke kuye uThixo umbingelelo wendumiso, oko kukuthi, isiqhamo somlomo olivumayo igama lakhe.</verse>
			<verse number="16">Ke ukwenza okulungileyo nobudlelane, musani ukukulibala; kuba imibingelelo enjalo uyakholiswa kakuhle yiyo uThixo.</verse>
			<verse number="17">Bathambeleni abakhokeli benu, nibathobele; kuba bona abalali, ngenxa yemiphefumlo yenu, ngokwabaza kuphendula, ukuze bakwenze oko bevuyile, bengancwini; kuba anisizakali kuko oko.</verse>
			<verse number="18">Sithandazeleni; kuba sikholosekile kukuthi sinesazela esilungileyo, singa ezintweni zonke singahamba kakuhle.</verse>
			<verse number="19">Ndiyavuselela ke ngokugqithiseleyo, ukuba nenze oko, ukuze ndibuyiselwe kuni kamsinyane.</verse>
			<verse number="20">Ke kaloku uThixo woxolo, owamvusayo kwabafileyo iNkosi yethu uYesu Kristu, uMalusi omkhulu wezimvu, ngegazi lomnqophiso ongunaphakade,</verse>
			<verse number="21">wanga anganilungisa, nigqibelele emisebenzini yonke elungileyo, ukuze nikwenze ukuthanda kwakhe, esenza ngaphakathi kwenu oko kukholekileyo emehlweni akhe, ngoYesu Kristu. Kuye makubekho uzuko, kuse emaphakadeni asemaphakadeni. Amen.</verse>
			<verse number="22">Ndiyanivuselela ke nina, bazalwana, linyamezeleni ilizwi lovuselelo olu; kuba ke ndinibhalele ngokufutshane.</verse>
			<verse number="23">Yazini ukuba umzalwana wethu uTimoti ukhululwe; endothi, ukuba uthe wafika kamsinya, ndinibone ndinaye.</verse>
			<verse number="24">Babuliseni bonke abakhokeli benu, nakubo bonke abangcwele. Bayanibulisa abemi baseItali.</verse>
			<verse number="25">Ubabalo malube nani nonke. Amen. (Ibhalelwe amaHebhere evela eItali, nguTimoti.)</verse>
		</chapter>
	</book>
	<book number="59">
		<chapter number="1">
			<verse number="1">uYakobi, umkhonzi kaThixo neNkosi uYesu Kristu, ubhalela izizwe ezilishumi elinazibini eziziintsali, ebulisa.</verse>
			<verse number="2">Kugqaleni kuluvuyo olukhulu, bazalwana bam, xa niwela kwizilingo ngezilingo;</verse>
			<verse number="3">nisazi nje ukuba ucikido lokholo lwenu lusebenza umonde.</verse>
			<verse number="4">Umonde ke mawube nomsebenzi ozalisekileyo, ukuze nibe ngabazalisekileyo, abagqibeleleyo, ningaswele nto.</verse>
			<verse number="5">Ukuba ubani kuni uswele ubulumko, makacele kuThixo, onika bonke engenakumbi, engangcikivi; kwaye uya kuyinikwa.</verse>
			<verse number="6">Makacele ekholwa, engathandabuzi; Kuba lowo uthandabuzayo ufana nokulatyuza kolwandle, luqhutywa ngumoya, luntsileka.</verse>
			<verse number="7">Kuba loo mntu makangabi uya kwamkela nto kuyo iNkosi.</verse>
			<verse number="8">Indoda emphefumlo umbaxa iyahlozinga kuzo zonke iindlela zayo.</verse>
			<verse number="9">Ke umzalwana othobekileyo makaqhayise ngako ukuphakama kwakhe;</verse>
			<verse number="10">osisityebi ke makaqhayise ngako ukuthobeka kwakhe; ngokuba uya kudlula njengentyantyambo yengca.</verse>
			<verse number="11">Kuba lithi lakuphuma ilanga, kunye nolophu, liyitshise ingca, ize ke intyantyambo yayo ivuthuluke, buthi nobuhle bembonakalo yayo butshabalale; siya kwenjenjalo nesityebi ukungcumbeka eluhambeni lwaso.</verse>
			<verse number="12">Inoyolo indoda ekunyamezelayo ukulingwa; ngokuba yothi, yakuba icikidekile, isamkele isithsaba sobomi, ebabeke ngedinga iNkosi abo bayithandayo.</verse>
			<verse number="13">Makungabikho namnye utshoyo akuhendwa ukuthi, Ndihendwa kwaThixo;</verse>
			<verse number="14">Elowo ke uhendwa akutsalwa, abanjiswe, yeyakhe inkanuko.</verse>
			<verse number="15">Ithi inkanuko, yakuba ithabathile, izale isono; isono, xa sithe safezwa, sivelisa ukufa.</verse>
			<verse number="16">Musani ukulahlekiswa, bazalwana bam baziintanda.</verse>
			<verse number="17">Sonke isipho esilungileyo, naso sonke isipho esigqibeleleyo, sesaphezulu; sihla sivela kuye uYise wezikhanyiso, ongenabuyambo nasithunzi sakujika.</verse>
			<verse number="18">Uthandile, wasizala ngelizwi lenyaniso, ukuze sibe yintlahlela yazo izidalwa zakhe.</verse>
			<verse number="19">Ngoko ke, bazalwana bam baziintanda, makathi umntu wonke enze msinya ukuva, enze kade ukuthetha, enze kade ukuqumba;</verse>
			<verse number="20">Kuba ingqumbo yendoda ayisebenzi bulungisa bukaThixo.</verse>
			<verse number="21">Kungoko endithi, nibubekile nxamnye bonke ubunyhukunyhuku nokuphuphuma ulunya, namkele ninobulali ilizwi elimiselweyo kuni, elinako ukuyisindisa imiphefumlo yenu.</verse>
			<verse number="22">Yibani ke ngabenzi belizwi, ningabi ngabaphulaphuli kodwa, nizikhohlisa.</verse>
			<verse number="23">Kuba umntu, ukuba ungumphulaphuli nje welizwi, engemenzi walo, lowo ufana nendoda eqiqa ubuso bayo bobuntu esipilini;</verse>
			<verse number="24">kuba iyaziqiqa, imke, ilibale kwaoko ukuba ibinjani na.</verse>
			<verse number="25">Ke yena oqondela emthethweni ogqibeleleyo wayo inkululeko, ahlale ehleli kuwo, ethe nje akaba ngumphulaphuli olibalayo, esuke waba ngumenzi womsebenzi: yena uya kuba noyolo ekwenzeni kwakhe.</verse>
			<verse number="26">Ukuba ubani kuni uba ungonqulayo, abe engalubambi ngomkhala ulwimi lwakhe, elukuhla intliziyo yakhe, unqulo lwalowo alunto yanto.</verse>
			<verse number="27">Unqulo lona oluhlambulukileyo, olu ngadyobhekileyo phambi koThixo uBawo, lulo olu: kukuvelela iinkedama nabahlolokazi embandezelweni, yabo: kukuzigcina engenabala kulo ihlabathi.</verse>
		</chapter>
		<chapter number="2">
			<verse number="1">Bazalwana bam, musani ukukuphatha ngokukhetha buso bamntu, ukukholwa yiNkosi yethu yozuko, uYesu Kristu.</verse>
			<verse number="2">Kuba, xa kuthe kwangena endlwini yenu yesikhungu indoda enemisesane yegolide, inengubo eqaqambileyo, kwaza ke kwangena ihlwempu, lineengubo ezimdaka;</verse>
			<verse number="3">naza nakhangela kulowo uvethe ingubo eqaqambileyo, nathi kuye, Hlala apha wena kakuhle; ndithi kwihlwempu, Yima wena phaya, mhlawumbi uhlale phantsi phantsi kwesihlalo seenyawo zam;</verse>
			<verse number="4">Anikhethi buso na phakathi kwenu, naba ngabagwebi bengcinga embi?</verse>
			<verse number="5">Yivani, bazalwana bam baziintanda: uThixo akawanyulanga na amahlwempu eli hlabathi, ukuba abe zizityebi zokholo, neendlalifa zobukumkani, awababeka ngedinga abo bamthandayo?</verse>
			<verse number="6">Kodwa nina nibadelile abasweleyo. Izityebi azinishicileli na? Azinirholeli ematyaleni na?</verse>
			<verse number="7">Azilinyelisi na igama elihle enabizwa ngalo?</verse>
			<verse number="8">Ukuba niyawuzalisa umthetho wakomkhulu, ngokwesibhalo esithi, Uze umthande ummelwane wakho ngoko uzithanda ngako, nityaphile;</verse>
			<verse number="9">Kodwa ukuba nikhetha ubuso bomntu, nisebenza isono, niyohlwaywa ngumthetho ngokwabagqithi.</verse>
			<verse number="10">Kuba nabani na oya kuwugcina umthetho uphela, aze aphule umthetho omnye, unetyala layo yonke.</verse>
			<verse number="11">Kuba lowo wathi, Musa ukukrexeza, ubuye wathi, Musa ukubulala. Ke, ukuba akukrexezi, kodwa ubulala, usewuthe waba ngumgqithi-mthetho.</verse>
			<verse number="12">Yithini ukuthetha, yithini ukwenza, nenze njengabaza kugwetywa ngomthetho wenkululeko.</verse>
			<verse number="13">Kuba umgwebo awuyi kuba natarhu kulowo ungenzanga nceba; yaye inceba iyawuqhayisela umgwebo.</verse>
			<verse number="14">Kunceda ntoni na, bazalwana bam, ukuba umntu uthi unokholo, abe imisebenzi ke engenayo? Lunako na ukumsindisa ukholo?</verse>
			<verse number="15">Ukuba ke umzalwana, nokuba ngudade, uhamba ze, eswele ukudla kwemihla ngemihla,</verse>
			<verse number="16">Athi ke omnye wenu kubo, Hambani ninoxolo, yothani, hluthani; nibe ke ningabaniki izinto ezo ziwufaneleyo umzimba; inceda ntoni na?</verse>
			<verse number="17">Ngokunjalo nalo ukholo, ukuba luthi lungabi namisebenzi, lufile ngokukokwalo.</verse>
			<verse number="18">Wosuka omnye, athi, Wena unokholo, ke mna ndinemisebenzi; ndibonise ukholo lwakho olungenamisebenzi yakho; nam ndokubonisa ngokwasemisebenzini yam ukholo lwam.</verse>
			<verse number="19">Wena uyakholwa ukuba uThixo mnye; uyatyapha; nazo iidemon ziyakholwa, zibe namanwele.</verse>
			<verse number="20">Uyathanda na ke ukwazi, mntundini ungento, ukuba ukholo olu, ingekho imisebenzi, lufile?</verse>
			<verse number="21">uAbraham, ubawo wethu, akagwetyelwanga na ngokwasemisebenzini, akumnikela uIsake, unyana wakhe, phezu kwesibingelelo?</verse>
			<verse number="22">Uyabona ukuba ukholo lwalusebenzisana nemisebenzi yakhe, lwenziwa wagqibelela ukholo ngokwasemisebenzini?</verse>
			<verse number="23">Saza sazaliseka isibhalo esithi, Wakholwa ke uAbraham nguye uThixo, kwaza oko kwabalelwa ebulungiseni kuye, wabizwa ngokuba sisihlobo sikaThixo.</verse>
			<verse number="24">Niyabona ke ngoko, ukuba umntu uyagwetyelwa ngokwasemisebenzini; kungabi ngokwaselukholweni lodwa.</verse>
			<verse number="25">Ngokunjalo ke, noRahabhi, ihenyukazi, akagwetyelwanga na ngokwasemisebenzini, akubamkela ngobubele abathunywa, abakhuphele phandle ngayimbi indlela?</verse>
			<verse number="26">Kaloku, kwanjengokuba umzimba, ungekho umoya, ufile, ngokunjalo ukholo, ingekho imisebenzi, lufile nalo.</verse>
		</chapter>
		<chapter number="3">
			<verse number="1">Bana beso, le se ke la ba baruti ba bangata, le ntse le tseba hobane re tla fumana kahlolo e fetisang ka boholo.</verse>
			<verse number="2">Hobane bohle re kgopisa bohle. Haeba leha e le mang a sa khoptjoe puong, eo ke monna ea phethahetseng, ea khonang ho laola le 'mele oohle ka tōmo.</verse>
			<verse number="3">Bona, re kenya ditomo melomong ya dipere, hore di tle di re utlwe; mme re fetola mmele wa bona kaofela.</verse>
			<verse number="4">Bonang, le dikepe, leha di le kgolo hakalo, mme di kgweetswa ke meya e bohale, di sokololwa ka kerama e nyenyane haholo, di ya moo mmusisi a ratang.</verse>
			<verse number="5">Ka mokgwa o jwalo, leleme ke setho se senyenyane, mme le ithorisa ka tse kgolo. Bonang, mollo o monyenyane o hotetsa ntho e kgolo hakakang!</verse>
			<verse number="6">Leleme ke mollo, ke lefatshe la bokgopo; mme e tjheswa ka mollo wa dihele.</verse>
			<verse number="7">Hobane mefuta yohle ya diphoofolo, le ya dinonyana, le ya dinoha, le ya tse lewatleng, e a thapisoa, mme e se e thapisitswe ke batho.</verse>
			<verse number="8">Empa leleme ha ho motho ya ka le thapisang; ke bobe bo sa laoleheng, bo tletse chefo e bolaeang.</verse>
			<verse number="9">Ka lona re boka Modimo, Ntate; mme ka lona re rohaka batho, ba bopilweng ka setshwantsho sa Modimo.</verse>
			<verse number="10">Molomong o le mong ho tswa poko le thohako. Bana beso, dintho tsena ha di a tshwanela ho ba jwalo.</verse>
			<verse number="11">A sediba se ka kolla nqalong e le nngwe metsi a monate le a babang?</verse>
			<verse number="12">Banabeso, na sefate sa feiye se ka beha ditholwana tsa mohlwaare na? kapa sefate sa morara, lifeiga? ka mokgwa o jwalo ha ho sediba se ka ntshang metsi a letswai le a monate.</verse>
			<verse number="13">Ke mang hara lona ya bohlale, ya nang le tsebo? a ke a bonahatse ka metsamao e metle mesebetsi ya hae ka bonolo ba bohlale.</verse>
			<verse number="14">Empa ekare ha le ena le mohono o babang, le kgang ka dipelong tsa lona, le se ke la ithorisa, mme le se ke la bua leshano le hanyetsa nnete.</verse>
			<verse number="15">Bohlale bona ha bo tswe hodimo, empa ke ba lefatshe, ba nama, ba bodiabolose.</verse>
			<verse number="16">Hobane moo mona le dikomang di leng teng, ho na le moferefere le mesebetsi yohle e mebe.</verse>
			<verse number="17">Empa bohlale bo tswang hodimo, pele bo hlwekile, hape bo na le kgotso, bo bonolo, bo bonolo, bo tletse mohau le ditholwana tse molemo, ha bo na leeme, ha bo na boikaketsi.</verse>
			<verse number="18">Mme ditholwana tsa ho loka di jalwa kgotsong ho ba etsang kgotso.</verse>
		</chapter>
		<chapter number="4">
			<verse number="1">Zivela phi na iimfazwe nokulwa phakathi kwenu? Aziphumi na apha ezinkanukweni zenu, eziwaphumela umkhosi amalungu enu?</verse>
			<verse number="2">Niyakhanuka, ningabi nakuzuza nto noko; niyabulala, nizonde, ningabi nakuzuza nto noko; niyalwa, nenze imfazwe, ningabi nakuzuza nto ke, ngenxa yokuba ningaceli.</verse>
			<verse number="3">Niyacela, ningamkeli noko, ngenxa enokuba nicela kakubi, ukuze oko nikuchithele iziyolo zenu.</verse>
			<verse number="4">Bakrexezindini, bakrexezikazindini, anazi na ukuba ubuhlobo balo ihlabathi bubutshaba kuye uThixo? Othe ngoko angaba sisihlobo salo ihlabathi, utshaba lukaThixo.</verse>
			<verse number="5">Ngaba isibhalo sifumana sithetha ukuthi: “Umoya ohleli ngaphakathi kwethu ukhweletisa?</verse>
			<verse number="6">Ke ubabala kakhulu ngakumbi. Kungoko athi, uThixo uyabachasa abanekratshi, abababale abazithobileyo.</verse>
			<verse number="7">Mthobeleni ngoko uThixo. Mchaseni ke uMtyholi, wonibaleka.</verse>
			<verse number="8">Sondelani kuye uThixo, wosondela kuni. Hlambululani izandla, boni; nenze nyulu iintliziyo zenu, nina bamphefumlo umbaxa.</verse>
			<verse number="9">Yibani ziindwayi, nikhedame, nilile; ukuhleka kwenu makujike kube kukukhedama, novuyo lwenu lube kukuthi dakumba.</verse>
			<verse number="10">Zithobeni emehlweni eNkosi, yoniphakamisa.</verse>
			<verse number="11">Musani ukuthetha okubi omnye ngomnye, bazalwana. Lowo uthetha kakubi ngomzalwana wakhe, amgwebe umzalwana wakhe, uthetha okubi ngomthetho, egweba umthetho; kodwa ukuba uyawugweba umthetho, akumenzi wamthetho, ungumgwebi.</verse>
			<verse number="12">Mnye uMmisi-mthetho, lowo unako ukusindisa nokutshabalalisa; ungubani na wena, umgwebayo omnye?</verse>
			<verse number="13">Wenani kaloku, nina nitshoyo ukuthi, Namhla, nokuba kungomso, siya kuya kulaa mzi, senze khona umnyaka ube mnye, sirhwebe, sizuze;</verse>
			<verse number="14">Kaloku ningayazi nje into eya kwenzeka ngomso. Kuba buyintoni na ubomi bakho? Kungumphunga obonakala ixesha elifutshane, uze ke uthi shwaka.</verse>
			<verse number="15">Kungoko ningathi, Ukuba iNkosi ithe yathanda, saphila, siya kwenza le, nalaa nto.</verse>
			<verse number="16">Ngoku ke niqhayisa ngokuqhankqalaza kwenu; konke ukuqhayisa okunjalo kubi.</verse>
			<verse number="17">Ngoko ke lowo ukwaziyo ukwenza okulungileyo angakwenzi, kusisono kuye.</verse>
		</chapter>
		<chapter number="5">
			<verse number="1">Wenani kaloku, zityebi, lilani nenze isijwili ngeenkxwaleko zenu ezizayo.</verse>
			<verse number="2">Ubutyebi benu bubolile, neengubo zenu zidliwe ngamanundu.</verse>
			<verse number="3">Igolide nesilivere yenu idliwe ngumhlwa; umhlwa wazo uya kuba lingqina ngakuni, uyidle inyama yenu njengomlilo. Niziqwebele ubutyebi ngemihla yokugqibela.</verse>
			<verse number="4">Yabonani, umvuzo wabasebenzi, abavune amasimi enu, lowo nibandezwe kuni ngobuqhetseba, uyakhala; kwaye ukubhomboloza kwabavuni bangene ezindlebeni zeNkosi yemikhosi.</verse>
			<verse number="5">Nadla ubuncwane emhlabeni, naxhamla iziyolo; nizondle iintliziyo zenu njengamhla kuxheliweyo.</verse>
			<verse number="6">Niligwebe nambulala olilungisa; kanjalo akanichasi.</verse>
			<verse number="7">Nyamezelani ngoko, bazalwana, ide ifike iNkosi. Yabonani, umlimi uyasilinda isiqhamo somhlaba esinexabiso elikhulu, anyamezele ngaso, ade amkele imvula yokuqala neyakwindla.</verse>
			<verse number="8">Nyamezelani nani; zimiseni iintliziyo zenu, kuba ukufika kweNkosi kusondele.</verse>
			<verse number="9">Musani ukukrokrelana omnye nomnye, bazalwana, ukuze ningagwetywa; yabonani, uMgwebi umi phambi komnyango.</verse>
			<verse number="10">Bathabatheni, bazalwana bam, abaprofeti ababethetha egameni leNkosi, babe ngumzekelo wokuva ubunzima, nowokunyamezela.</verse>
			<verse number="11">Yabonani, sithi, banoyolo abo banyamezelayo. Nivile ngonyamezelo lukaYobhi, nayibona nendlela iNkosi eya kwenza ngayo, ngokuba iNkosi inemfesane kakhulu, inenceba.</verse>
			<verse number="12">Ngaphezu kweento zonke, bazalwana bam, musani ukufunga, nokuba lizulu, nokuba ngumhlaba, nokuba sesinye isifungo esiyini; nohayi wenu, hayi; ukuze ningaweli ekugwetyweni.</verse>
			<verse number="13">Kukho mntu na phakathi kwenu uva ububi? makathandaze. Ngaba kukho ukonwaba? makavume iindumiso.</verse>
			<verse number="14">Kukho mntu na ufayo phakathi kwenu? makabize amadoda amakhulu ebandla; bathandaze phezu kwakhe, bamthambise ngeoli, egameni leNkosi.</verse>
			<verse number="15">Umthandazo wokholo uya kumsindisa lowo ugulayo, iNkosi imvuse; nokuba ubethe wenza izono, wozixolelwa.</verse>
			<verse number="16">Vumani iziphoso omnye komnye, nithandazelane, ukuze niphiliswe. Umthandazo welungisa unamandla kakhulu.</verse>
			<verse number="17">uEliya wayengumntu oneemvakalelo ezibuhlungu njengathi, wathandaza enyamekile ukuba ingani; akwabakho mvula emhlabeni iminyaka emithathu eneenyanga ezintandathu.</verse>
			<verse number="18">Waphinda wathandaza, laza izulu lanika imvula, nomhlaba wavelisa iziqhamo zawo.</verse>
			<verse number="19">Bazalwana, ukuba ubani kuni uthe walahlekana enyanisweni, wathi ubani wamguqula;</verse>
			<verse number="20">Mazi ukuba lowo wamguqulayo umoni ekulahlekeni kwakhe uya kuwusindisa umphefumlo ekufeni, wagubungela inkitha yezono.</verse>
		</chapter>
	</book>
	<book number="60">
		<chapter number="1">
			<verse number="1">uPetros, umpostile kaYesu Kristu, ubhalela abasemzini abachithachitheke kuyo yonke iPonto, neGalati, neKapadoki, neAsiya, neBhithiniya;</verse>
			<verse number="2">nabanyuliweyo ngokokwazi kwenxa engaphambili kukaThixo uYise, ebungcweleni boMoya, kuse ekululameleni nasekufefweni kwegazi likaYesu Kristu: uthi, Makwandiswe kuni ubabalo noxolo.</verse>
			<verse number="3">Makabongwe uThixo, uYise weNkosi yethu uYesu Kristu, othe ngokobuninzi benceba yakhe, wasizala ngokutsha, ukuba sibe nethemba eliphilileyo ngokuvuka kukaYesu Kristu kwabafileyo;</verse>
			<verse number="4">ukuba sibe nelifa elingenakonakala, elingenakudyobheka, elingenakubuna, eligcinelwe nina emazulwini;</verse>
			<verse number="5">nina bathe ngamandla kaThixo ngokholo bagcinelwa usindiso olulungiselwe ukutyhilwa ngexesha lokugqibela.</verse>
			<verse number="6">Enigcoba ngalo, nokuba nithe naba buhlungu umzuzwana ngoku, ukuba nimelwe kuko, phakathi kwezilingo ngezilingo;</verse>
			<verse number="7">ukuze ukucikideka kokholo lwenu kufunyanwe kunqabile kakhulu, ngaphezu kwegolide le itshabalalayo, noko icikidwa ngomlilo; kuse kuyo indumiso nembeko nozuko ekutyhilekeni kukaYesu Kristu.</verse>
			<verse number="8">Enithi ningambonanga, niyamthanda; enithi ke nikholwa kuye, noko ngoku ningamboniyo, nigcobe ngovuyo olungathethekiyo, oluzukisiweyo;</verse>
			<verse number="9">nisamkela isiphelo sokholo lwenu, usindiso ke lwemiphefumlo yenu.</verse>
			<verse number="10">Usindiso olo babuphengulula, baphengulula ngalo abaprofeti, ababeprofeta ngobabalo oluya kunifikela;</verse>
			<verse number="11">bephengulula ukuba wayesalatha xesha lini na, linjani na, uMoya kaKristu, awayezingqinela kubo ngenxa engaphambili iintlungu ezamiselwa uKristu, nozuko oluya kuzilandela.</verse>
			<verse number="12">Batyhilelwa ukuba ezo ndaba zazishunyayelwa ngabo bazivakalisayo kuni ngoku iindaba ezimnandi ngoMoya oyiNgcwele owavela ezulwini; izinto ezo ezizinqwenelayo izithunywa zezulu ukuqondela kuzo.</verse>
			<verse number="13">Ngoko, bhinqani izinqe zengqondo yenu, ninobungcathu, niluthembe ngokugqibeleleyo ubabalo oluziswa kuni ekutyhilekeni kukaYesu Kristu;</verse>
			<verse number="14">ngokwabantwana bolulamo, ningazimimeli ngokweenkanuko zangaphambili ekungazini kwenu;</verse>
			<verse number="15">nithi ke, ngokokwalowo ungcwele wanibizayo, nibe ngcwele nani ngokwenu kuyo yonke ihambo.</verse>
			<verse number="16">Ngenxa yokuba kubhaliwe kwathiwa, Yibani ngcwele; ngokuba ndingcwele mna.</verse>
			<verse number="17">Nani nimnqula nithi uYihlo, lowo ugwebayo ngokokwenza komntu wonke, engakhethi buso, lihlaleni ixesha lokuphambukela kwenu apha ninoloyiko;</verse>
			<verse number="18">nisazi nje ukuba anihlawulelwanga nikhululwe ngazinto zinakonakala, oozisilivere noozigolide, kuyo ihambo yenu engento, enayinikelwayo ngooyihlo.</verse>
			<verse number="19">Kungegazi elinqabileyo likaKristu, njengelemvana engenasiphako, engenasiphako;</verse>
			<verse number="20">owathi okunene wanyulwa ngenxa engaphambili, lingekasekwa ihlabathi, wabonakalaliswa kuni ekupheleni kwala maxesha;</verse>
			<verse number="21">enithi ngaye nakholwa kuye uThixo, owamvusayo kwabafileyo, wamnika uzuko; ukuze ukholo lwakho nethemba lakho libe kuThixo.</verse>
			<verse number="22">Niyenze nyulu nje imiphefumlo yenu ngokuyilulamela inyaniso ngoMoya, kuse ekuthandeni abazalwana okungenaluhanahaniso, thandanani ke ngokwasentliziyweni ehlambulukileyo;</verse>
			<verse number="23">Nizelwe ngokutsha, kungengokwasembewini enokonakala, kungokwasembewini engenakonakala, ngelizwi likaThixo eliphilileyo, elihleliyo ngonaphakade.</verse>
			<verse number="24">Kuba Yonke inyama injengengca, Nabo bonke ubuqaqawuli bomntu bunjengentyantyambo yengca. Ingca iyoma, ivuthuluke nentyantyambo yayo;</verse>
			<verse number="25">Ke lona ilizwi leNkosi lihleli ngonaphakade. Elo ke leli lizwi lashunyayelwayo kuni ngeendaba ezilungileyo.</verse>
		</chapter>
		<chapter number="2">
			<verse number="1">Kungoko ndithi, nibulahle ke bonke ububi, nalo lonke ulunya, nokuhanahanisa, nomona, nazo zonke izinyeliso;</verse>
			<verse number="2">Njengeentsana ezisandul' ukuzalwa, langazelelani ubisi lwelizwi, ukuze nikhule ngalo;</verse>
			<verse number="3">ukuba okunene nikuvile, ukuba iNkosi inobubele.</verse>
			<verse number="4">Lowo usiza kuye njengelitye eliphilileyo, elicekiswe okunene ngabantu, kodwa linyuliwe nguThixo, linqabileyo;</verse>
			<verse number="5">Nani ngokwenu, njengamatye aphilileyo, yakhekani nibe yindlu eyiyeyomoya, isibingeleli esingcwele sokunyusa amadini angoMoya, awakholekileyo kakuhle kuye uThixo ngoYesu Kristu.</verse>
			<verse number="6">Kungoko ikhoyo nokubakho esibhalweni indawo ethi, Yabona, ndibeka eZiyon ilitye lembombo, elinyuliweyo, elinqabileyo; Lowo ukholwayo kuye akayi kukha adaniswe.</verse>
			<verse number="7">Kuni ngoko bakholwayo, liyimbeko; ke kwabangevayo, ilitye abalicekisayo abakhi, Lelona laba yintloko yembombo;</verse>
			<verse number="8">Ilitye ke lokuwisa, iliwa lesikhubekiso, kwabo bakhubekayo, bengaliva ilizwi;</verse>
			<verse number="9">Ke nina nisisizukulwana esinyuliweyo, isibingeleli esibukumkani, uhlanga olungcwele, abantu abayinqobo; ukuze nivakalise isidima salowo wanibizayo ukuba niphume ebumnyameni, ningene ekukhanyeni kwakhe okungummangaliso;</verse>
			<verse number="10">enanifudula ningebantu, ke ngoku ningabantu bakaThixo; enaningenzelwanga nceba, ke ngoku nenzelwe inceba.</verse>
			<verse number="11">Zintanda, ndiyanivuselela njengabaphambukeli nabasemzini, ukuba nikhumke ezinkanukweni ezizezenyama, zona ziwuphumele umkhosi umphefumlo.</verse>
			<verse number="12">Ihambo yenu mayibe ntle phakathi kweentlanga; ukuze kulo nto bathetha okubi ngani, ngathi ningabenzi bokubi, bathi ngokubona imisebenzi yenu emihle, bamzukise uThixo ngomhla wokuvelelwa.</verse>
			<verse number="13">Wuthobeleni ngoko wonke ummiso ongowomntu, ngenxa yeNkosi; nokuba ngukumkani, njengowongamileyo;</verse>
			<verse number="14">nokuba ngabalawuli, njengabathunyiweyo nguye, ukuze baphindezele okunene kubenzi bokubi, badumise abenzi bokulungileyo.</verse>
			<verse number="15">Kuba ukuthanda kukaThixo kukuba nithi, ngokwenza okulungileyo, nibethe ithi cwaka intswela-kwazi yabantu abaziintsweli-kuqonda;</verse>
			<verse number="16">nithi ningabakhululekileyo nje, ningabi ngabayenza inkululeko ibe sisigqubuthelo sobubi; nibe ngabakhonzi bakaThixo.</verse>
			<verse number="17">Bekani bonke abantu. Thandani abazalwana. Yoyika uThixo. Beka ukumkani.</verse>
			<verse number="18">Nina bakhonzi, bathobeleni ninako konke ukoyika iinkosi zenu; ingabi kwabalungileyo nabathantamisayo bodwa, ibe kwanabagwenxa.</verse>
			<verse number="19">Kuba oku kuyabuleleka, ukuba umntu uthwala iintsizi, ngenxa yokumazi uThixo, eve ubunzima esoniwa.</verse>
			<verse number="20">Kuba kuya kuba ludumo luni na, ukuba ninyamezele nakuntlithwa nisona? Ke ukuba nithi, nisenza okulungileyo, nive ubunzima, nize ninyamezele, oko kuyathandeka kuThixo.</verse>
			<verse number="21">Nabizelwa oko; ngokuba noKristu weva ubunzima ngenxa yethu, esishiya nomzekelo, ukuze silandele emkhondweni wakhe:</verse>
			<verse number="22">ongenzanga sono, ekungafunyanwanga nkohliso emlonyeni wakhe;</verse>
			<verse number="23">owathi, etshabhiswa, akaphindi atshabhise; Uthe esiva ubunzima, akasongela; ke ubeyekele kulowo ugwebayo ngobulungisa;</verse>
			<verse number="24">Owathi ngokwakhe, izono zethu wazithwala ngomzimba wakhe emthini, ukuze sithi, sifile ngakwizono, siphilele ebulungiseni;</verse>
			<verse number="25">Kuba beninjengezimvu zilahlekile; kodwa ngoku nibuyele kuye uMalusi noMveleli wemiphefumlo yenu.</verse>
		</chapter>
		<chapter number="3">
			<verse number="1">Ngokunjalo, nina bafazi, wathobeleni awenu amadoda; ukuze kuthi, nokuba kukho kuwo angalivayo ilizwi, athi ngehambo yabafazi, lingekho ilizwi, azuzeke;</verse>
			<verse number="2">ebona ihambo yenu enyulu, enoloyiko.</verse>
			<verse number="3">Ukuhomba kwenu makungabi kokwangaphandle, kokulukwa kweenwele, nokunxitywa kwegolide, nokwambathwa kweengubo;</verse>
			<verse number="4">Makube kokomntu ofihlakeleyo wentliziyo, ovethe ukungonakali, umoya onobulali, ozolileyo, oxabiso likhulu emehlweni kaThixo.</verse>
			<verse number="5">Kuba besenjenjalo ukuhomba abafazi abangcwele, ababekholose ngoThixo, bewathobele awabo amadoda;</verse>
			<verse number="6">Kwanjengokuba uSara wamlulamelayo uAbraham, embiza ngokuthi yinkosi; eniziintombi eniziintombi zenu, ukuba nisenza okulungileyo, ningoyiki nakuqhiphuka umbilini.</verse>
			<verse number="7">Ngokunjalo, nina madoda, hlalani nabo ngokokwazi, nimbeka umfazi, njengesona sitya siethe-ethe, njengeendlalifa kunye nani zobabalo lobomi, ukuze imithandazo yenu ingathinteleki.</verse>
			<verse number="8">Elokugqiba, cingani nto-nye nonke, velanani, thandanani njengabazalwana, yibani nemfesane kakhulu, yibani nembeko;</verse>
			<verse number="9">Ningabuyekezi ububi ngobubi, nokutshabhisa ngokutshabhisa; nisazi nje ukuba nabizelwa oko, ukuze niyidle ilifa intsikelelo.</verse>
			<verse number="10">Kuba Lowo unga angathanda ubomi, Ayibone imihla elungileyo, Makaluphezise ulwimi lwakhe ebubini, Nomlomo wakhe ungathethi nkohliso.</verse>
			<verse number="11">Makaphambuke ebubini, enze okulungileyo; makafune uxolo, aluphuthume.</verse>
			<verse number="12">Ngokuba amehlo eNkosi aphezu kwamalungisa, neendlebe zayo zisingisele esikhungweni sawo; ke ubuso beNkosi buphezu kwabenza okubi.</verse>
			<verse number="13">Ngubani na yena owonona, ukuba nithe naba ngabalandeli bokulungileyo?</verse>
			<verse number="14">Nokuba nive ubunzima ngenxa yobulungisa, ninoyolo;</verse>
			<verse number="15">INkosi ke iNkosi yingcwaliseni ezintliziyweni zenu, nihlale ke nikulungele ukuziphendulela kumntu wonke obuzayo kuni ilizwi, ngalo ithemba elingaphakathi kwenu, ninobulali noloyiko;</verse>
			<verse number="16">ukuba nesazela esilungileyo; ukuze kuloo nto banithethela kakubi, ngathi ningabenzi bokubi, badane abo bayigxekayo ihambo yenu elungileyo kuKristu.</verse>
			<verse number="17">Ukuba ke kukuthanda kukaThixo ukuba nive ubunzima, okona kunilungeleyo kukubuva nisenza okulungileyo, kunokubuva nisenza okubi.</verse>
			<verse number="18">Kuba noKristu wabuva kwakanye ubunzima ngenxa yezono, ilungisa lisiva ubunzima ngenxa yabangemalungisa, ukuze asisondeze kuye uThixo, ebulewe esenyameni, kodwa edliswe ubomi ekuwo umoya.</verse>
			<verse number="19">Wahamba ngayo ke, washumayela koomoya abasentolongweni;</verse>
			<verse number="20">ababefudula bengeva, xenikweni ukuzeka kade umsindo kukaThixo kwakulindile ngemihla kaNowa, xeshikweni kwakwakhiwa umkhombe, ekwathi kuwo abantu abambalwa, oko kukuthi, imiphefumlo esibhozo, yasindiswa ngamanzi.</verse>
			<verse number="21">Lowo ufana nqwa nobhaptizo olusisindisayo ngoku, ingekuko ukulahla ubunyhukunyhuku benyama;</verse>
			<verse number="22">osekunene kukaThixo, eye emazulwini; kuthotyelwe phantsi kwakhe izithunywa zezulu, noomagunya, namandla.</verse>
		</chapter>
		<chapter number="4">
			<verse number="1">Ekubeni ngoko uKristu eve ubunzima ngenxa yethu esenyameni, xhobani nani kwaloo ngcingane; ngokuba lowo uve ubunzima esenyameni, ukhunyulwe ekoneni;</verse>
			<verse number="2">ukuze ixesha eliseleyo enyameni ningabi saliphilela ezinkanukweni zabantu, niliphilele ekuthandeni kukaThixo.</verse>
			<verse number="3">Kuba lanele ixesha elidluleyo ukuba sisebenze ukuthanda kweentlanga, esahamba nje eburheletyweni, ezinkanukweni, ekutshisweni yiwayini, ezindywaleni, ezindywaleni, nasekukhonzeni izithixo, okungekhona esikweni;</verse>
			<verse number="4">Ekubeni benithe nqa, ukuba anibaleki nabo kuloo myezo wonakeleyo, benyelisa;</verse>
			<verse number="5">abaya kuphendula kulowo ulungele ukugweba abaphilileyo nabafileyo.</verse>
			<verse number="6">Kuba ngenxa yoku zashunyayelwa iindaba ezilungileyo nakwabafileyo, ukuze bagwetywe ngokwabantu besenyameni, kodwa badle ubomi ngokukaThixo, bekuwo umoya.</verse>
			<verse number="7">Ke kaloku ukuphela kweento zonke kusondele. Yibani nobungcathu, niphaphamele ukuthandaza.</verse>
			<verse number="8">Ngaphezu kweento zonke ke yibani nothandano olunyamekileyo, ngokuba uthando luya kugubungela inkitha yezono.</verse>
			<verse number="9">Bukani iindwendwe ngaphandle kokukrokra.</verse>
			<verse number="10">Ngoko wonke umntu wasamkelayo isiphiwo eso, khonzanani ngaso, njengamagosa amahle obabalo lukaThixo.</verse>
			<verse number="11">Ukuba umntu uyathetha, makathethe ngokwezihlabo zikaThixo; ukuba umntu uyalungiselela, makalungiselele ngokwasekomeleleni akuphiwa nguThixo, ukuze ezintweni zonke azukiswe uThixo ngoYesu Kristu, elulolwakhe uzuko namandla, kuse emaphakadeni asemaphakadeni. Amen.</verse>
			<verse number="12">Zintanda, musani ukuwuthela nqa umlilo okhoyo phakathi kwenu;</verse>
			<verse number="13">Yithini, njengoko ningamadlelane ngeentlungu zikaKristu, nivuye; ukuze, nasekutyhilekeni kobuqaqawuli bakhe, nivuye nigcoba.</verse>
			<verse number="14">Ukuba niyangcikivwa ngenxa yegama likaKristu, ninoyolo; kuba uMoya wozuko nokaThixo uphumle phezu kwenu; ngokukokwabo uyanyeliswa, kodwa ngokukokwenu uyazukiswa.</verse>
			<verse number="15">Makungabikho ke bani kuni uva ubunzima ngokombulali, nangokwesela, nangokomenzi wobubi, nangokovelela izinto ezimbi;</verse>
			<verse number="16">Ukuba ke ubani uva ubunzima ngokuba engumKristu, makangadani; makamzukise ke uThixo ngenxa yoko.</verse>
			<verse number="17">Kaloku ixesha lokuba umgwebo uqale ngendlu kaThixo. Ukuba ke luqale kuthi, koba yintoni na ukuphela kwabo bangazithobeliyo iindaba ezimnandi zikaThixo?</verse>
			<verse number="18">Ke ukuba ilungisa lisindiswa ngenkankulu, wobonakala phi na umntu ongahloneli Thixo nomoni?</verse>
			<verse number="19">Ngoko ke abo babuvayo ubunzima ngokokuthanda kukaThixo, mabayiyaleze kuye imiphefumlo yabo, enguMdali othembekileyo ekwenzeni okulungileyo.</verse>
		</chapter>
		<chapter number="5">
			<verse number="1">Amadoda amakhulu aphakathi kwenu ndiyawavuselela, mna ndikwayindoda enkulu, nengqina leentlungu zikaKristu, ndinesabelo ebuqaqawulini obuya kutyhileka;</verse>
			<verse number="2">Waluseni umhlambi kaThixo ophakathi kwenu, niwuvelela, kungengakunyanzelwa, makube ngokokuzithandela; kungengenxa yenzuzo embi, makube ngokwentumekelelo;</verse>
			<verse number="3">kungabi njengabazigagamelayo izahlulo zawo, yibani yimizekelo kumhlambi.</verse>
			<verse number="4">Nothi, akubonakala uMalusi oyintloko, nisifumane isithsaba salo uzuko esingabuniyo.</verse>
			<verse number="5">Ngokunjalo, nina batsha, wathobeleni amadoda amakhulu. Yambathani ukuthobeka kwentliziyo nonke; kuba uThixo uyabachasa abanekratshi, abababale abazithobileyo.</verse>
			<verse number="6">Zithobeni ngoko phantsi kwesandla esinamandla sikaThixo, ukuze aniphakamise ngexesha elifanelekileyo,</verse>
			<verse number="7">liphoseni kuye lonke ixhala lenu; ngokuba unikhathalele.</verse>
			<verse number="8">Yibani nobungcathu, phaphani; ngokuba ummangaleli wenu, uMtyholi, uhamba njengengonyama egqumayo, efuna ubani angamginyayo;</verse>
			<verse number="9">mchaseni lowo, nizimasekile elukholweni, nisazi ukuba kwaezo ntlungu ziyenzeka kubo abazalwana benu abasehlabathini.</verse>
			<verse number="10">Ke kaloku uThixo walo lonke ubabalo, owasibizelayo eluzukweni lwakhe olungunaphakade, sikuKristu Yesu, wanga angathi, nakuba nive ubunzima umzuzwana, anilungise nigqibelele, anizimase, anomeleze, anisekele.</verse>
			<verse number="11">Kuye makubekho uzuko namandla, kuse emaphakadeni asemaphakadeni. Amen.</verse>
			<verse number="12">NgoSilvano, umzalwana othembekileyo, njengoko ndicinga ngako, ndibhale kuni ngokufutshane, ndivuselela, ndingqina ukuba olu lubabalo oluyinene lukaThixo, nimiyo kulo.</verse>
			<verse number="13">Liyanibulisa ibandla eliseBhabheli, elinyuliweyo kunye nani; ngokunjalo noMarcus unyana wam.</verse>
			<verse number="14">Bulisanani ngolwango lothando. Uxolo malube nani nonke enikuKristu Yesu. Amen.</verse>
		</chapter>
	</book>
	<book number="61">
		<chapter number="1">
			<verse number="1">uSimon Petros, umkhonzi nompostile kaYesu Kristu, ubhalela abo baluzuzileyo ukholo olunqabileyo ngokufana nathi, ngobulungisa bukaThixo, uMsindisi wethu uYesu Kristu:</verse>
			<verse number="2">Makwandiswe kuni ubabalo noxolo, ngokumazi uThixo, noYesu iNkosi yethu;</verse>
			<verse number="3">Njengokuba amandla akhe obuThixo asiphile zonke izinto ezisingise ebomini nasekuhloneleni uThixo, ngako ukumazi lowo wasibizayo ngozuko nesidima;</verse>
			<verse number="4">Esithe ngazo saphiwa amadinga amakhulu kakhulu, anqabileyo, ukuze ngawo nibe ngamadlelane ngemvelo yobuThixo, nisinde ekonakaleni okukhoyo ehlabathini ngenxa yenkanuko.</verse>
			<verse number="5">Ngoko ke, ngenxa yoko, nakuba niqokele ukukhuthala konke, nongezelele isidima elukholweni lwenu; nasesidimani ukwazi;</verse>
			<verse number="6">ekwazini ukuzeyisa; nasekuzeyiseni umonde; nasekunyamezeleni ukuhlonela uThixo;</verse>
			<verse number="7">nasekuhloneleni uThixo, ukuthanda abazalwana; nakuthando lobuzalwana.</verse>
			<verse number="8">Kuba xa zikhoyo ezo zinto kuni, zisanda, zinenza ukuba ninganqeni, ningabi ngabaswele isiqhamo ekuyazini iNkosi yethu uYesu Kristu.</verse>
			<verse number="9">Lowo zingekhoyo ezo zinto, uyimfama; ubona ke kusekude, ekulibele nokuhlanjululwa kwezono zakhe zakudala.</verse>
			<verse number="10">Endithi ngoko, bazalwana, makube kukhona nikhuthalele ukulwenza luqine ubizo nonyulo lwenu;</verse>
			<verse number="11">Kuba ngokunjalo nophiwa ngokobutyebi ukungena ebukumkanini obungunaphakade beNkosi yethu, uMsindisi uYesu Kristu.</verse>
			<verse number="12">Kungoko ndingakuyekiyo ukuhlala ndinikhumbuza ngezo zinto, noko nizaziyo, nizimasekileyo enyanisweni leyo ikhoyo kuni.</verse>
			<verse number="13">Ndiba ke kububulungisa, ukuba ngalo gama ndikulo mnquba, ndinivuse ngokunikhumbuza;</verse>
			<verse number="14">ndisazi nje ukuba kukufuphi ukususwa kwalo mnquba wam, njengoko nayo iNkosi yethu uYesu Kristu yandazisayo.</verse>
			<verse number="15">Kananjalo ndiya kukhuthalela ke ukuba nibe nako, amaxa onke emva kokumka kwam, ukuzikhunjuzwa ezo zinto.</verse>
			<verse number="16">Kuba sithe, singalandelanga zintsomi zabuqhinga, sanazisa amandla nokufika kweNkosi yethu uYesu Kristu; sithe saba ngababoneli bobungangamsha bakhe.</verse>
			<verse number="17">Kuba wamkela kuThixo uYise imbeko nozuko, ekuzisweni kuye, bubuqaqawuli obubalaseleyo, izwi elinjengeli: Lo nguNyana wam oyintanda, endikholisiweyo mna nguye.</verse>
			<verse number="18">Elo lizwi salivayo liphuma ezulwini, sikunye naye entabeni engcwele.</verse>
			<verse number="19">Kaloku sinalo nelona lizwi liqinisekileyo lesiprofeto, enityaphayo ukuyigcina loo nto niyilumkela, ngathi sisikhanyiso esikhanyisa endaweni emnyama, kude kuse, liphume ikhwezi ezintliziyweni zenu;</verse>
			<verse number="20">nikwazi oku kuqala, ukuba akukho siprofeto seSibhalo siphuma nakuyiphi na inkcazelo yobuqu.</verse>
			<verse number="21">Kaloku akukhanga kubekho siprofeto ngokuthanda komntu, kodwa abantu abangcwele bakaThixo bathetha beqhutywa nguMoya oyiNgcwele.</verse>
		</chapter>
		<chapter number="2">
			<verse number="1">Ke kaloku, kwakukho nabaprofeti ababuxoki phakathi kwabantu; njengokuba naphakathi kwenu kuya kubakho abafundisi ababuxoki, bona baya kungenisa bucala amahlelo entshabalalo, bemkhanyela uMnini-nto-zonke owabathengayo, bezizisela intshabalalo emsinya.</verse>
			<verse number="2">Baninzi abaya kulandela intshabalalo yabo; eya kunyeliswa ngenxa yabo indlela yenyaniso.</verse>
			<verse number="3">Bathi benokubawa, banibonelele ngamazwi alalanisayo; abakugwetywa kungaphumliyo kwakudala, nayo intshabalalo yabo ayozeli.</verse>
			<verse number="4">Kuba, xa uThixo angazisindisanga izithunywa zezulu ezonayo, wesuka waziphosa kwelabafileyo, wabanikela imixokelelwane yobumnyama, ukuba zigcinelwe umgwebo;</verse>
			<verse number="5">Engaliyekanga ihlabathi lakudala, wesuka walondoloza uNowa, umshumayeli wobulungisa, engowesibhozo, elihlisela unogumbe ihlabathi labangahloneli Thixo;</verse>
			<verse number="6">Wayitshisa iSodom neGomora, wayitshisa yaluthuthu, wayigweba ukuba ibhukuqeke, wayenza umzekelo wabaza kuba ngabangahloneli Thixo;</verse>
			<verse number="7">Wamhlangula uLote olilungisa, owayephithikezwe yihambo engcolileyo yabangendawo;</verse>
			<verse number="8">(Kuba loo mntu ulilungisa, ehleli phakathi kwabo, ngokubona nokuva, wayewuthuthumbisa imihla ngemihla umphefumlo walo olungisayo, ngemisebenzi yabo echasene nomthetho;)</verse>
			<verse number="9">iyakwazi iNkosi ukubahlangula ekuhendweni abahlonela uThixo;</verse>
			<verse number="10">ngokukodwa ke abo balandela inyama ngokukhanuka ukuzidyobha, abadela ubukhosi, bakhukhumele, abangoyikiyo ukunyelisa izikhakhamela;</verse>
			<verse number="11">Kaloku izithunywa zezulu, zingaphezulu koko ngamandla nokomelela, azibamangaleli ngenxa yeNkosi.</verse>
			<verse number="12">Ke aba, njengezinto eziphilileyo, ezingenangqondo, ezemvelo, ezizalelwe ukubanjwa nokutshatyalaliswa, banyelisa izinto abangazaziyo; baya konakala kanye ekonakaleni kwabo;</verse>
			<verse number="13">Baya kwamkela umvuzo wobutshijolo, njengokuba kwabanjalo ukubalela emini ukuzonwabisa; bangamabala neziphako, bexhamla ubuncwane ngokulukuhla kwabo, bezingxala ukudla kwabo kunye nani;</verse>
			<verse number="14">benamehlo azele lukrexezo, angenakuphunyuzwa esonweni; balukuhla imiphefumlo engazinzanga, intliziyo eqheliswe ukubawa; abantwana abaqalekisiweyo:</verse>
			<verse number="15">Beyishiyile indlela ethe tye, balahleka, belandela indlela kaBhileham unyana kaBhohore, owathanda umvuzo wokungalungisi;</verse>
			<verse number="16">Wohlwaywa ke ngokugqitha kwakhe umthetho; lathi iesile, lingenakuthetha nje, lathetha ngezwi lomntu, lamalela umprofeti lowo, ukuba angabi nxamnye nengqondo.</verse>
			<verse number="17">Aba ngamaqula angenamanzi, bangamafu aqhutywa ngumoya ovuthuzayo; abagcinelwe inkungu yobumnyama ngonaphakade.</verse>
			<verse number="18">Kuba, bevakalisa nje iindumbisa zamazwi angento yanto, babambisa ngeenkanuko zenyama, ngoburheletyo, abo babesindile, kanye kwabo bahambayo ekulahlekisweni.</verse>
			<verse number="19">Bebathembisa nje inkululeko, bona ngokwabo bangabakhonzi bokonakala;</verse>
			<verse number="20">Kuba xa bathe, besindile kwiidyokhwe zehlabathi ngokuyazi iNkosi, uMsindisi uYesu Kristu, babuya ke bazibhijele zizo, boyise, isiphelo sabo sibi ngaphezu kwesiqalo.</verse>
			<verse number="21">Kuba ngekubalungele kanye, ukuba bebengayazanga indlela yobulungisa, kunokuba bathi beyazile, babuye umva, baphume kuwo umthetho ongcwele abawuwiselwayo.</verse>
			<verse number="22">Kodwa bahlelwa ngumzekeliso oyinyani othi, Inja ibuyele emhlanzweni wayo; nemazi yehagu ehlanjiweyo ekuzityibilikeni eludakeni.</verse>
		</chapter>
		<chapter number="3">
			<verse number="1">Ngoku ndinibhalela, zintanda, le ncwadi iyeyesibini; endithi kuzo zombini ndiyivuselele ingqondo yenu engcwengekileyo ngokunikhumbuza;</verse>
			<verse number="2">ukuze niwakhumbule amazwi abethethiwe ngenxa engaphambili ngabaprofeti abangcwele, nawo umthetho wabapostile bethu beNkosi uMsindisi;</verse>
			<verse number="3">nikwazi oku kuqala, ukuba kuya kufika ngemihla yokugqibela abagxeki, behamba ngokwezabo iinkanuko;</verse>
			<verse number="4">besithi, Liphi na idinga lokufika kwakhe? Kuba kuseloko oobawo balalayo ukufa, zonke izinto zahlala zihleli zinjengokwasekuqalekeni kwendalo.</verse>
			<verse number="5">Kuba oku kufihlakele kubo ngokuthanda kwabo, ukuba izulu laye likho kwakudala, nomhlaba uvele emanzini, umi emanzini, ngalo ilizwi likaThixo;</verse>
			<verse number="6">elathi ihlabathi langoko lantywiliselwa ngamanzi, latshabalala.</verse>
			<verse number="7">Ke lona izulu langoku, nawo umhlaba lo, kwangelo lizwi ezo zinto ziqwetyelwe, zigcinelwe, umlilo, kuse kwimini yomgwebo nentshabalalo yabantu abangahloneli Thixo.</verse>
			<verse number="8">Le nto ke inye mayingafihlakali kuni, zintanda, ukuba phambi kweNkosi imini enye injengeminyaka eliwaka, neminyaka eliwaka injengemini enye.</verse>
			<verse number="9">INkosi ayilibali dinga, njengoko abathile baba iyalibala; uzeka kade umsindo wethu ngenxa yethu, engathandi ukuba kutshabalale nabani na kodwa ukuze bonke bafikelele enguqukweni.</verse>
			<verse number="10">Imini yeNkosi iya kufika njengesela ebusuku; eliya kuthi ngalo izulu lidlule ingxokozelo, zithi neziqalelo zitshe zinyibilike, nomhlaba nayo imisebenzi ekuwo iya kutsha itshiswe.</verse>
			<verse number="11">Ekubeni ngoko zonke ezi zinto ziya kuchithakala, nimele ukuba ngabanjani na ngeehambo ezingcwele nokuhlonela uThixo;</verse>
			<verse number="12">Niyilindele, nikungxamile, ukufika kwayo imini kaThixo, eliya kuthi ngayo izulu litshe lichithakale, zithi neziqalelo zitshe zinyibilike.</verse>
			<verse number="13">Thina ke ngokwedinga lakhe silindele amazulu amatsha nomhlaba omtsha, apho kumi ubulungisa.</verse>
			<verse number="14">Kungoko, zintanda, nilindele ezo zinto nje, khuthalelani ukuba nifunyanwe kuye niseluxolweni, ningenabala, ningenasiphako.</verse>
			<verse number="15">Ukuzeka kade umsindo kweNkosi yethu kubaleleni ekuthini lusindiso; njengokuba wanibhalelayo nomzalwana wethu oyintanda, uPawulos, ngokobulumko awabunikwayo;</verse>
			<verse number="16">njengokuba, nasezincwadini zakhe zonke, ethetha kuzo ngezo ndawo; ekukhoyo kuzo zithile ziqiqeka nzima, abathi abangafundileyo, nabangazimasekileyo, bazigqwethele kokwabo ukutshabalala, njengokuba bezenjenjalo nezinye izibhalo.</verse>
			<verse number="17">Nani ngoko, zintanda, nizazi nje ngenxa engaphambili ezo zinto, zigcineni okwenu, ukuze ningathi, nikhukuliswe lulahlekiso lwabangenammiselo, niphalale kokukokwenu ukuqina.</verse>
			<verse number="18">Kodwa khulani elubabalweni nasekuyazini iNkosi yethu, uMsindisi uYesu Kristu. Kuye malubekho uzuko nangoku, kuse nakwimini engunaphakade. Amen.</verse>
		</chapter>
	</book>
	<book number="62">
		<chapter number="1">
			<verse number="1">Le nto yayikho kwasekuqalekeni, esakuvayo, esiyibonileyo ngamehlo ethu, esayibonayo, zaza izandla zethu zayiphatha, ngelizwi lobomi;</verse>
			<verse number="2">Kuba obo bomi babonakaliswayo, nathi sabubona, siyangqina, siyanibonisa, obo bomi bungunaphakade, bona bube bunaye uYise, babonakaliswa kuthi;</verse>
			<verse number="3">Oko ke sikubonileyo, sikuvileyo, siyakuxela kuni, ukuze nani nibe nobudlelane nathi. Baye ke ubudlelane bethu bunaye uYise, bunaye uNyana wakhe uYesu Kristu.</verse>
			<verse number="4">Ezi zinto sinibhalela ukuze uvuyo lwenu luzaliseke.</verse>
			<verse number="5">Lulo olu ke udaba esiluvileyo kuye, esinityela lona, lokuba uThixo ukukukhanya, akukho bumnyama kuye nakanye.</verse>
			<verse number="6">Ukuba sithi sinobudlelane naye, sibe sihamba ebumnyameni, soba siyaxoka, asiyenzi inyaniso;</verse>
			<verse number="7">ke, ukuba sihamba ekukhanyeni, njengokuba yena esekukhanyeni, soba sinobudlelane omnye nomnye, lithi negazi likaYesu Kristu, uNyana wakhe, lisihlambulule kuso sonke isono.</verse>
			<verse number="8">Ukuba sithi asinasono, siyazikhohlisa, inyaniso ayikho kuthi.</verse>
			<verse number="9">Ukuba sithi sizivume izono zethu, uthembekile, ulilungisa, ukuba asixolele izono zethu, asihlambulule kuko konke ukungalungisi.</verse>
			<verse number="10">Ukuba sithi asonanga, simenza ixoki; ilizwi lakhe alikho kuthi.</verse>
		</chapter>
		<chapter number="2">
			<verse number="1">Bantwanana bam, ndinibhalela ezi zinto, ukuze ningoni. Ukuba kukho othe wona, sinoMthetheleli kuye uYise, uYesu Kristu ilungisa.</verse>
			<verse number="2">Yena usisicamagushelo sezono zethu; engesazethu zodwa, usiso nesehlabathi liphela.</verse>
			<verse number="3">Sazi ngale nto ukuba siyamazi, ngokuthi siyigcine imithetho yakhe.</verse>
			<verse number="4">Lowo uthi, Ndimazile, abe engayigcini imithetho yakhe, ulixoki, kulowo ayikho inyaniso.</verse>
			<verse number="5">Ke othi aligcine ilizwi lakhe, okwenyaniso uthando lukaThixo lugqibelele kulowo; sazi ngaloo nto ukuba sikuye.</verse>
			<verse number="6">Lowo uthi uhleli kuye, ufanele ukuthi, njengoko wahambayo yena, enjenjalo ukuhamba naye.</verse>
			<verse number="7">Bazalwana, andinibhaleli mthetho mtsha; ngumthetho omdala, ebeninawo kwasekuqalekeni. Umthetho omdala ke lilizwi enalivayo kwasekuqalekeni.</verse>
			<verse number="8">Ndibuya ndinibhalele umthetho omtsha, okuyinene oko kuye nakuni; ngokuba ubumnyama buyadlula, kwaye ukukhanya okuyinyaniso sekubonakala.</verse>
			<verse number="9">Lowo uthi usekukhanyeni, abe emthiyile umzalwana wakhe, usebumnyameni unangoku.</verse>
			<verse number="10">Lowo umthandayo umzalwana wakhe uhleli ekukhanyeni, akukho sikhubekiso kuye.</verse>
			<verse number="11">Ke lowo umthiyileyo umzalwana wakhe usebumnyameni, uhamba ebumnyameni. Akazi apho aya khona, ngokuba ubumnyama buwamfamekisile amehlo akhe.</verse>
			<verse number="12">Ndiyanibhalela, bantwanana, ngokuba nizixolelwe izono zenu ngenxa yegama lakhe.</verse>
			<verse number="13">Ndiyanibhalela, boyise, ngokuba nimazile owasekuqalekeni. Ndiyanibhalela, madodana, ngokuba nimeyisile ongendawo. Ndiyanibhalela, bantwanana, ngokuba nimazile uBawo.</verse>
			<verse number="14">Ndanibhalela, boyise, ngokuba nimazile owasekuqalekeni. Ndanibhalela, madodana, ngokuba nomelele, laye ilizwi likaThixo lihleli kuni, nimoyisile ke ongendawo.</verse>
			<verse number="15">Musani ukulithanda ihlabathi, kwanezinto ezisehlabathini. Ukuba kukho othi alithande ihlabathi, uthando lukaYise alukho kuye.</verse>
			<verse number="16">Kaloku konke okusehlabathini, inkanuko yenyama, nenkanuko yamehlo, noqhankqalazo lobu bomi, asikokuphuma kuye uYise, kokuphuma ehlabathini.</verse>
			<verse number="17">Ihlabathi ke liyadlula, kwanenkanuko yalo; ke yena owenza ukuthanda kukaThixo uhleli ngonaphakade.</verse>
			<verse number="18">Bantwana, lilixa lokugqibela eli; njengoko nevayo ukuba umchasi-Kristu uyeza, nangoku kuthe kwabakho abachasi-Kristu abaninzi, esaziyo ngalo ukuba lilixa lokugqibela.</verse>
			<verse number="19">Baphuma kuthi, kodwa babengengabo abethu; kuba, ukuba babengabethu, ngebahlalayo nathi; baphuma ukuze babonakale, ukuba bonke babengengabo abethu.</verse>
			<verse number="20">Ke nina ninentambiso evela koyiNgcwele, nizazi ke zonke izinto.</verse>
			<verse number="21">Andinibhalelanga ngakuba ningayazi inyaniso; ndinibhalele ngokuba niyazi, nangokuba kungekho buxoki buphuma enyanisweni.</verse>
			<verse number="22">Ngubani na ixoki, ingenguye okhanyelayo ukuba uYesu unguye uKristu? Lowo ungumchasi-Kristu, omkhanyelayo uYise noNyana.</verse>
			<verse number="23">Lowo umkhanyelayo uNyana, akanaye noYise;</verse>
			<verse number="24">Nina ngoko, oko nakuvayo kwasekuqalekeni makuhlale kuni. Ukuba kuthi kuhlale kuni oko nakuvayo kwasekuqalekeni, nani niya kuhlala kuye uNyana, nakuye uYise.</verse>
			<verse number="25">Lilo eli idinga, athe yena wasinika lona, ubomi obungunaphakade.</verse>
			<verse number="26">Ezo zinto ndinibhalele ngabo banilahlekisayo.</verse>
			<verse number="27">Nina intambiso enayamkelayo kuye ihleli kuni, anifuni ukuba nifundiswe ngubani; kunjengokuba kwaloo ntambiso inifundisa ngeento zonke, iyinyani, ingebubuxoki, njengoko yanifundisileyo, hlalani kuye.</verse>
			<verse number="28">Ngoku ke, bantwanana, hlalani kuye; ukuze xa athe wabonakalaliswa, sibe nokungafihlisi singadani, simbaleke ekufikeni kwakhe.</verse>
			<verse number="29">Ukuba niyazi ukuba ulilungisa, yazini ukuba bonke abenza ubulungisa bazelwe nguye.</verse>
		</chapter>
		<chapter number="3">
			<verse number="1">Bonani uthando olungaka asenzele lona uYise, olu lokuba sibizwe ngokuba singabantwana bakaThixo. Ngenxa yoko ihlabathi alisazi thina, ngokuba lingamazanga yena.</verse>
			<verse number="2">Zintanda, ngoku singabantwana bakaThixo. Akukabonakali ke into esiya kuba yiyo; ke siyazi ukuba, xa athe wabonakala, sofana naye; ngokuba siya kumbona njengoko anjalo.</verse>
			<verse number="3">Bonke abanalo eli themba kuye, bazenza nyulu, njengokuba yena enyulu.</verse>
			<verse number="4">Bonke abasenzayo isono benza okuchasene nomthetho, kuba isono sikukwaphula umthetho.</verse>
			<verse number="5">Niyazi ke ukuba yena wabonakaliswa, ukuze azithwale azisuse izono zethu; kananjalo akukho sono kuye.</verse>
			<verse number="6">Bonke abahlala kuye aboni; bonke abonayo abambonanga, abamazi nokumazi.</verse>
			<verse number="7">Bantwanana, makungabikho namnye unikhohlisayo; lowo ubenzayo ubulungisa lilungisa, njengokuba yena elilungisa.</verse>
			<verse number="8">Lowo usenzayo isono ungokaMtyholi; ngokuba uMtyholi wona kwasekuqalekeni. Wabonakaliselwa oku uNyana kaThixo, ukuze ayichithe imisebenzi kaMtyholi.</verse>
			<verse number="9">Bonke abazelwe nguThixo abenzi sono; ngokuba imbewu yakhe ihleli kuye; kanjalo akanakona, ngokuba ezelwe nguThixo.</verse>
			<verse number="10">Babonakala ngaloo nto abantwana bakaThixo, nabantwana bakaMtyholi. Bonke abangenzi bulungisa abangabakaThixo, nalowo ungamthandiyo umzalwana wakhe.</verse>
			<verse number="11">Ngokuba le yintshumayelo enayivayo kwasekuqalekeni, ukuba sithandane;</verse>
			<verse number="12">singabi njengoKayin, obengowongendawo, wambulala umninawa wakhe. Yini na ukuba ambulale? Ngokuba eyakhe imisebenzi ibingendawo, ke yona eyomninawa ibinobulungisa.</verse>
			<verse number="13">Musani ukumangaliswa, bazalwana bam, ukuba ihlabathi linithiyile.</verse>
			<verse number="14">Siyazi ke ukuba sidlule ekufeni, sangena ebomini, ngokuba sibathanda abazalwana. Lowo ungamthandiyo umzalwana uhleli ekufeni.</verse>
			<verse number="15">Lowo umthiyileyo umzalwana wakhe usisibulala-mntu; niyazi ukuba akukho sibulala-mntu sinobomi bungunaphakade buhleliyo kuso.</verse>
			<verse number="16">Ngale nto silwazile uthando, kuba yena wasincamela ubomi bakhe; nathi ke sifanele ukubancamela abazalwana ubomi bethu.</verse>
			<verse number="17">Osukuba ke enayo impilo yeli hlabathi, aze ambone umzalwana wakhe eswele, azivalele iimfesane zakhe kuye, luthini na ukuhlala uthando lukaThixo ngaphakathi kwakhe?</verse>
			<verse number="18">Bantwanana bam, masingathandi ngazwi nangamlomo; kodwa ngezenzo nangenyaniso.</verse>
			<verse number="19">Siyazi ngale nto ke ukuba singabenyaniso; siya kuzileleza iintliziyo zethu phambi kwakhe.</verse>
			<verse number="20">Kaloku ukuba intliziyo yethu iyasigweba, uThixo mkhulu kunentliziyo yethu, ezazi izinto zonke.</verse>
			<verse number="21">Zintanda, ukuba intliziyo yethu ayisigwebi, sinokungafihlisi kuye uThixo;</verse>
			<verse number="22">nesithi sikucele siyakwamkela kuye, ngokuba imithetho yakhe siyigcina, sizenze izinto ezikholekileyo emehlweni akhe.</verse>
			<verse number="23">Nguwo lo umthetho wakhe, ukuba sikholwe ligama lonyana wakhe, uYesu Kristu, sithandane njengoko wasiwiselayo umthetho.</verse>
			<verse number="24">Lowo uyigcinayo imithetho yakhe uhleli kuye, naye uhleli kuye. Sazi ngale nto ke, ukuba uhleli kuthi ngoMoya lo wasinikayo.</verse>
		</chapter>
		<chapter number="4">
			<verse number="1">Zintanda, musani ukukholwa ngoomoya bonke, bacikideni oomoya ukuba ngabakaThixo na; ngokuba baninzi abaprofeti ababuxoki, abaphume bangena ehlabathini.</verse>
			<verse number="2">Mazini ngale nto uMoya kaThixo: umoya wonke omvumayo uYesu Kristu eze esenyameni, ungokaThixo;</verse>
			<verse number="3">Nomoya wonke ongamvumiyo uYesu Kristu eze esenyameni, asingokaThixo; lo ngokamchasi-Kristu, enawuvayo ukuba uyeza; nangoku uselukho ehlabathini.</verse>
			<verse number="4">Nina ningabakaThixo, bantwanana, nibeyisile bona, ngokuba lowo ukuni nguyena mkhulu kunalowo usehlabathini.</verse>
			<verse number="5">Bona bangabehlabathi, ngenxa yoko bathetha okwehlabathi, ihlabathi liyabeva ke.</verse>
			<verse number="6">Thina singabakaThixo, lowo umaziyo uThixo uyasiva thina; ongengokaThixo akasiva. Sazi ngale nto ke umoya wayo inyaniso, nomoya walo ulahlekiso.</verse>
			<verse number="7">Zintanda, masithandane; ngokuba uthando lwaphuma kuThixo; Bonke abanothando bazelwe nguThixo, bayamazi uThixo.</verse>
			<verse number="8">Lowo ungenaluthando akazanga amazi uThixo; ngokuba uThixo uluthando.</verse>
			<verse number="9">Kwabonakaliswa ngale nto ukusithanda kukaThixo, ngokuthi uThixo amthume ehlabathini uNyana wakhe, ekuphela kwamzeleyo, ukuze sidle ubomi naye.</verse>
			<verse number="10">Uthando lulapha, ingekukuba samthandayo uThixo thina, ikukuba wasithandayo yena, wamthuma uNyana wakhe ukuba abe sisicamagushelo sezono zethu.</verse>
			<verse number="11">Zintanda, ukuba wenjenjalo uThixo ukusithanda, nathi sifanele ukuthandana.</verse>
			<verse number="12">Akukho namnye wakha wambona uThixo; Ukuba sithi siyathandana, uThixo uhleli kuthi, nothando lwakhe lugqibelele ngaphakathi kwethu.</verse>
			<verse number="13">Sazi ngale nto ukuba sihleli kuye, naye uhleli kuthi; ngokuba usinike okoMoya wakhe.</verse>
			<verse number="14">Nathi sibonile, siyangqina, ukuba uYise wamthuma uNyana ukuba nguMsindisi wehlabathi.</verse>
			<verse number="15">Othe wavuma ukuba uYesu unguye uNyana kaThixo, uThixo uhleli kuye, naye uhleli kuye uThixo.</verse>
			<verse number="16">Thina siyalwazi, sakholwa nokusithanda kukaThixo. Uthixo Luthando; Lowo uhleli eluthandweni uhleli kuye uThixo, noThixo uhleli kuye.</verse>
			<verse number="17">Lugqibelele ngale nto uthando olukuthi, ukuze sibe nokungafihlisi ngomhla womgwebo; ngokuba, njengoko anjalo yena, sinjalo nathi kweli hlabathi.</verse>
			<verse number="18">Akukho loyiko eluthandweni; lusuka uthando olugqibeleleyo luluphose phandle uloyiko; ngokuba uloyiko lunexhala; Lowo ke woyikayo akagqibelele eluthandweni.</verse>
			<verse number="19">Thina siyamthanda, ngokuba yena wasithanda kuqala.</verse>
			<verse number="20">Ukuba umntu uthe, Ndiyamthanda uThixo, wamthiya umzalwana wakhe, ulixoki; kuba lowo ungamthandiyo umzalwana wakhe ambonileyo, angathini na ukumthanda uThixo angambonanga?</verse>
			<verse number="21">Nguwo lo umthetho esinawo uvela kuye: ukuba athi lowo umthandayo uThixo, amthande nomzalwana wakhe.</verse>
		</chapter>
		<chapter number="5">
			<verse number="1">Bonke abakholwayo ukuba uYesu unguye uKristu, bazelwe nguThixo; bonke abamthandayo lowo wazalayo, bayamthanda nalowo uzelweyo nguye.</verse>
			<verse number="2">Sazi ngale nto ukuba siyabathanda abantwana bakaThixo, xa sukuba simthanda uThixo, siyigcina imithetho yakhe.</verse>
			<verse number="3">Kuba ukumthanda uThixo kuko ukuthi, siyigcine imithetho yakhe; ayinzima ke imithetho yakhe.</verse>
			<verse number="4">Ngokuba yonke into ezelwe nguThixo iyaleyisa ihlabathi; lulo ke olu uloyiso oluleyisayo ihlabathi, ukholo lwethu.</verse>
			<verse number="5">Ngubani na lowo uleyisayo ihlabathi, ingenguye okholwayo ukuba uYesu unguye uNyana kaThixo?</verse>
			<verse number="6">Lo ngulowo wezayo ngamanzi negazi, uYesu Kristu; kungengamanzi odwa, kungengamanzi negazi. uMoya ke ungqinayo, ngokuba uMoya uyinyaniso.</verse>
			<verse number="7">Ngokuba bathathu abo bangqinayo emazulwini: uYise, noLizwi, noMoya oyiNgcwele; abo bathathu banye.</verse>
			<verse number="8">Kaloku kukho amangqina amathathu ehlabathini, uMoya, namanzi, negazi. Aba bathathu bavumelana nto-nye.</verse>
			<verse number="9">Ukuba ubungqina babantu siyabamkela, ubungqina bukaThixo bungaphezulu; ngokuba bubo obu ubungqina bukaThixo, angqinele uNyana wakhe ngabo.</verse>
			<verse number="10">Lowo ukholwayo kuNyana kaThixo unabo ubungqina ngaphakathi kwakhe; ngokuba engakholwanga bubungqina abungqinele uThixo ngoNyana wakhe.</verse>
			<verse number="11">Bubo obu ke ubungqina: ukuba uThixo usinike ubomi obungunaphakade; baye obo bomi bukuye uNyana wakhe.</verse>
			<verse number="12">Lowo unaye uNyana, unabo ubomi; lowo ungenaye uNyana kaThixo, akanabo ubomi.</verse>
			<verse number="13">Ndinibhalele ezi zinto, nina nikholwayo kwigama loNyana kaThixo; ukuze nazi ukuba ninobomi obungunaphakade, nokuze nikholwe kwigama loNyana kaThixo.</verse>
			<verse number="14">Kuko oku ukungafihlisi esinako kuye: ukuba sithi sicele into ngokokuthanda kwakhe, uyasiva;</verse>
			<verse number="15">Ukuba siyazi ukuba uyasiva esisukuba sikucela, siyazi ukuba sinazo izinto ezicelwayo, esizicelileyo kuye.</verse>
			<verse number="16">Ukuba umntu uthe wambona umzalwana wakhe esona isono esingasingisi kufeni, wocela, uThixo amnike ubomi, enika abo bonayo ngokungasingisi kufeni. Kukho isono esisingisa ekufeni; anditsho ukuba makasithandazele.</verse>
			<verse number="17">Konke ukungalungisi kusisono; kukho isono esingasingisi kufeni.</verse>
			<verse number="18">Siyazi ukuba bonke abazelwe nguThixo aboni; kodwa lowo uzelweyo nguThixo uyazigcina, aze ongendawo angamchukumisi.</verse>
			<verse number="19">Siyazi ukuba singabakaThixo, nokuba ihlabathi liphela lilele kongendawo.</verse>
			<verse number="20">Siyazi ke ukuba uNyana kaThixo ufikile, wasinika ingqondo, ukuze simazi oyinyaniso. Sikuye ke oyinyaniso, kuye uNyana wakhe uYesu Krestu. Nguye lo uThixo oyinyaniso, nobomi obungunaphakade.</verse>
			<verse number="21">Bantwanana, zigcineni kuzo izithixo. Amen.</verse>
		</chapter>
	</book>
	<book number="63">
		<chapter number="1">
			<verse number="1">Indoda enkulu ibhalela inkosikazi enyuliweyo nabantwana bayo, endibathandayo mna ngenyaniso; ingendim ndedwa, ingabo bonke abayazileyo inyaniso;</verse>
			<verse number="2">ngenxa yenyaniso ehleliyo kuthi, eya kuba nathi ngonaphakade.</verse>
			<verse number="3">Makube lubabalo kuni, nenceba, noxolo oluvela kuThixo uYise, neNkosi yethu uYesu Kristu, uNyana kaYise, kuni basenyanisweni naseluthandweni.</verse>
			<verse number="4">Ndavuya kunene kuba ndifumene kubantwana bakho kukho abahamba enyanisweni, njengoko samkelayo umthetho kuye uBawo.</verse>
			<verse number="5">Nangoku ndiyakucela, nkosikazi, kungengakuba ndikubhalela umthetho omtsha; ndikubhalela lowo sasinawo kwasekuqalekeni: ukuba sithandane.</verse>
			<verse number="6">Lulo ke olu uthando, ukuba sihambe ngokwemithetho yakhe. Nguwo lo umthetho, njengokuba nevayo kwasekuqalekeni, ukuba nihambe kuwo.</verse>
			<verse number="7">Ngokuba kungene abalahlekisi abaninzi ehlabathini, abangamvumiyo uYesu Kristu esiza esenyameni. Lowo ngumkhohlisi nomchasi-Kristu.</verse>
			<verse number="8">Zilumkeleni, ukuba singalahlekani nezinto esizisebenzileyo; masamkele umvuzo ozalisekileyo.</verse>
			<verse number="9">Bonke abagqithayo, abangahlaliyo emfundisweni kaKristu, abanaThixo; ohleliyo emfundisweni kaKristu, lowo unaye uYise noNyana.</verse>
			<verse number="10">Ukuba ubani uthe weza kuni, engazisi yona le mfundiso, musani ukumamkela endlwini yenu, ningambulisi nokumbulisa;</verse>
			<verse number="11">Kuba lowo umbulisayo unobudlelane naye ngemisebenzi yakhe engendawo.</verse>
			<verse number="12">Ndinezinto ezininzi nje zokunibhalela, andingi ndinibhalele ngaphepha nangainki; koko ndithembe ukuza kuni, sithethe ngomlomo, ukuze uvuyo lwethu luzaliseke.</verse>
			<verse number="13">Bakubulisa abantwana bodade wenu onyuliweyo. Amen.</verse>
		</chapter>
	</book>
	<book number="64">
		<chapter number="1">
			<verse number="1">Indoda enkulu ibhalela uGayo oyintanda, endimthandayo mna ngenyaniso.</verse>
			<verse number="2">Ntanda, ndinga ungathi ngezinto zonke usikeleleke uphile, njengokuba usikelelekile umphefumlo wakho.</verse>
			<verse number="3">Kaloku ndavuya kunene, bakufika abazalwana, bangqina ngenyaniso ekuwe, njengokuba wena uhamba enyanisweni.</verse>
			<verse number="4">Andinaluvuyo lungaphezu kolu, lokuba ndive ukuba abantwana bam bahamba enyanisweni.</verse>
			<verse number="5">Ntanda, wenza okuthembekileyo, oko sukuba ukwenzela abazalwana nabasemzini;</verse>
			<verse number="6">abalungqineleyo uthando lwakho phambi kwebandla; owathi, ukuba uthe wabaqhubela ngendlela yobuthixo, ube uyatyapha;</verse>
			<verse number="7">Kuba baphuma ngenxa yegama lakhe, bengathabathanga nto kuzo iintlanga.</verse>
			<verse number="8">Thina ngoko sifanele ukubamkela abanjalo, ukuze sibe ngabasebenzisana nabo kuyo inyaniso.</verse>
			<verse number="9">Ndalibhalela ibandla, kodwa uDiyotrefe, othanda ukuba mkhulu phakathi kwabo, akasamkeli.</verse>
			<verse number="10">Ngoko ke, ukuba ndithe ndafika, ndoyikhumbula imisebenzi yakhe ayenzayo, ephololoza ngathi ngamazwi angendawo; enganeli koko, akabamkeli abazalwana ngokwakhe, abathintele abo bathanda ukubalela, abakhuphe ebandleni.</verse>
			<verse number="11">Ntanda, musa ukulandela okubi, landela okulungileyo. Lowo wenza okulungileyo ungokaThixo; ke lowo wenza okubi akambonanga uThixo.</verse>
			<verse number="12">uDemetriyo ungqinelwe ngabo bonke, nayiyo inyaniso; nathi ke siyangqina; niyazi ke ukuba ubungqina bethu buyinene.</verse>
			<verse number="13">Ndandinezinto ezininzi endingazibhalayo, kodwa andithandanga kuzibhala ngainki nangalusiba;</verse>
			<verse number="14">Kodwa ndiyathemba ukuba ndokubona kwakufuphi nje, sithethe ngomlomo. Uxolo malube kuwe. Izihlobo zethu ziyakubulisa. Bulisa abahlobo ngamagama.</verse>
		</chapter>
	</book>
	<book number="65">
		<chapter number="1">
			<verse number="1">uYuda, umkhonzi kaYesu Kristu, umzalwana kaYakobi, ubhalela abangcwalisiweyo nguThixo uYise, nabagcinelwe uYesu Kristu, ababiziweyo;</verse>
			<verse number="2">Makwandiswe kuni inceba, noxolo, nothando.</verse>
			<verse number="3">Zintanda, ndikukhuthalele ngenyameko yonke nje ukunibhalela ngalo usindiso esidlelana ngalo, kwafuneka ukuba ndinibhalele, ndinivuselele, ukuba niluzamele ukholo abalunikelwayo kwakanye abangcwele.</verse>
			<verse number="4">Kuba kuthwethwe bantu bathile; abo babebalulelwe ngenxa engaphambili kolo lugwebo, abangahloneli Thixo, belujikela eburheletyweni ubabalo lukaThixo wethu, bemkhanyela okuphela koMnini-nto-zonke, uThixo wethu, iNkosi yethu uYesu Kristu.</verse>
			<verse number="5">Ndithanda ukunikhumbuza, nangona nikwazi oku kakade, ukuba iNkosi, yakuba ibasindisile abantu emhlabeni waseYiputa, yathi ngokwesibini yabatshabalalisa abo bangakholwanga.</verse>
			<verse number="6">Kananjalo izithunywa zezulu, ezo zazingalugcinanga ulawulo lwazo, zesuka zalishiya ikhaya lazo, izigcinele umgwebo womhla omkhulu ngemixokelelwane engunaphakade, phantsi kwesithokothoko.</verse>
			<verse number="7">Njengokuba iSodom neGomora, nayo imizi engakuyo, yenza kakhulu umbulo ngohlobo olufana nolwazo ezo, imka ilandela nyama yimbi, ibekwe ekuhleni ukuba ibe ngumqondiso, iviswa ubetho lomlilo ongunaphakade.</verse>
			<verse number="8">Kwangokunjalo nabo aba baphuphayo badyobha inyama, batshitshise ubukhosi, banyelise izikhakhamela.</verse>
			<verse number="9">Kodwa uMikayeli, isiphatha-zithunywa zezulu, oko babebambene naye uMtyholi, bebangisana ngawo umzimba kaMoses, akabanga nabuganga bakumzisela mgwebo wakunyelisa; wesuka wathi, INkosi mayikukhalimele.</verse>
			<verse number="10">Ke bona aba banyelisa izinto abangazaziyo; kodwa izinto abazaziyo kakuhle ngemvelo, njengezinto eziphilileyo ezingenangqondo, bayazonakalisa ngazo ezo.</verse>
			<verse number="11">Yeha ke bona! Kuba bahamba ngendlela kaKayin; bakhukuliswa lulahlekiso lukaBhileham ngenxa yomvuzo; batshabalala ephikeni likaKora.</verse>
			<verse number="12">Aba zizixhobo zamatye aselwandle ezidlweni zenu zothando, bezingxala ukudla nani, bezidlisa okwabo ngokungenakoyika. Bangamafu angenamanzi, aqhutywaqhutywa yimimoya; yimithi ebunayo, engenasiqhamo, efe kabini, enyothulwe iingcambu;</verse>
			<verse number="13">Ngamaza alatyuzayo olwandle, ebila ephuphuma ihlazo lawo; iinkwenkwezi ezibhadulayo, ezigcinelwe ubumnyama bobumnyama ngonaphakade.</verse>
			<verse number="14">NoEnoki, ongowesixhenxe kuAdam, waprofeta ngabo, esithi, Yabonani, iNkosi iyeza enamawaka alishumi abangcwele bayo,</verse>
			<verse number="15">ukuba ibagwebe bonke, ibohlwaye bonke abangahloneli Thixo kubo, ngenxa yemisebenzi yabo yonke yokungahloneli Thixo, abayenze bengahloneli Thixo, nangenxa yazo zonke izinto ezilukhuni, ababezithethile ngaye aboni abangahloneli Thixo.</verse>
			<verse number="16">Aba ngabakrokri abasolayo, behamba ngokweenkanuko zabo; umlomo wabo uthetha iindumbisa zamazwi, bencoma ubuso bomntu ngenxa yenzuzo.</verse>
			<verse number="17">Ke nina, zintanda, wakhumbuleni amazwi abethethwe ngenxa engaphambili ngabapostile beNkosi yethu uYesu Kristu;</verse>
			<verse number="18">Ngokuba babesithi kuni, Kuya kubakho abagxeki ngexesha lokugqibela, behamba ngokwezabo iinkanuko zokungahloneli Thixo.</verse>
			<verse number="19">Aba ngabazahlulayo, bengabenyama, abangenaye uMoya.</verse>
			<verse number="20">Ke nina, zintanda, zakheni elukholweni lwenu olungcwele kanye, nithandaza nikuMoya oyiNgcwele;</verse>
			<verse number="21">Hlalani nihleli eluthandweni lukaThixo, niyilinde inceba yeNkosi yethu uYesu Kristu, kuse ebomini obungunaphakade.</verse>
			<verse number="22">Inxenye ke yibani novelwano, nicalula;</verse>
			<verse number="23">kodwa inxenye yisindiseni nizoyika, nibakhupha emlilweni; niyithiya nengubo edyojiweyo yinyama.</verse>
			<verse number="24">Ke kaloku, kulowo unako ukunigcina ningakhubeka, nokunimisa phambi kobuqaqawuli bakhe ningenabala, ninovuyo olugqithileyo:</verse>
			<verse number="25">kuThixo olumke yedwa, uMsindisi wethu, makubekho uzuko nobukhulu, amandla negunya, nangoku, kude kuse ephakadeni. Amen.</verse>
		</chapter>
	</book>
	<book number="66">
		<chapter number="1">
			<verse number="1">Isityhilelo sikaYesu Kristu, awamnika sona uThixo, ukuba ababonise abakhonzi bakhe izinto ezimele ukubakho kamsinya; waqondisa wathumela ngaso isithunywa sakhe sasemazulwini kumkhonzi wakhe uYohane,</verse>
			<verse number="2">owalingqinelayo ilizwi likaThixo nobungqina bukaYesu Kristu, kwaneento zonke awazibonayo.</verse>
			<verse number="3">Unoyolo lowo uwalesayo, kwanabo bawevayo amazwi aso isiprofeto esi, bazigcine izinto ezibhaliweyo kuso; kuba ixesha likufuphi.</verse>
			<verse number="4">uYohane ubhalela amabandla asixhenxe akwelaseAsiya; uthi, Makube lubabalo kuni, noxolo oluvela kulowo ukhoyo, wayekho, uzayo; nakubo ooMoya abasixhenxe abaphambi kwetrone yakhe;</verse>
			<verse number="5">nakuYesu Kristu, olingqina elithembekileyo, Owamazibulo kubo abafileyo, uMphathi wookumkani bomhlaba. Kuye lowo wasithandayo, owasihlambayo ezonweni zethu ngegazi lakhe;</verse>
			<verse number="6">Wasenza ookumkani nababingeleli kuye uThixo uYise; kuye makubekho uzuko namandla, kuse emaphakadeni asemaphakadeni. Amen.</verse>
			<verse number="7">Yabonani, esiza namafu; aye eya kumbona amehlo onke, kwanabo bamhlabayo; zaye ziya kummbambazelela zonke izizwe zomhlaba. Ewe kunjalo, Amen.</verse>
			<verse number="8">Mna ndinguAlfa no-Omega, isiqalo nesiphelo, itsho iNkosi, leyo ikhoyo, yayikho, izayo, uSomandla.</verse>
			<verse number="9">Mna Yohane, endikwangumzalwana wenu, nedlelane nani ngayo imbandezelo, nangabo ubukumkani, nangonyamezelo lukaYesu Kristu, ndaye ndisesiqithini ekuthiwa yiPatmos, ngenxa yelizwi likaThixo, nangenxa yobungqina bukaYesu Kristu.</verse>
			<verse number="10">Ndaye ndikuMoya ngemini eyeyeNkosi; ndeva emva kwam izwi elikhulu, ngathi lelexilongo,</verse>
			<verse number="11">esithi, Mna ndinguAlfa no-Omega, owokuqala nowokugqibela; nokuthi, Okubonileyo, kubhale encwadini, ukuthumele kuwo amabandla asixhenxe akwelaseAsiya; e-Efese, eSmirna, ePergamo, naseTiyatira, naseSardesi, eFiladelfi, naseLawodike.</verse>
			<verse number="12">Ndaza ndee guququ, ukuba ndilibone ilizwi elo belithetha nam. Ndithe guququ, ndabona iziphatho zezibane zegolide zisixhenxe;</verse>
			<verse number="13">Naphakathi kweziphatho zosixhenxe ezo, ofana noNyana woMntu, ambethe ingubo efike ezinyaweni, ebhinqe emabeleni umbhinqo wegolide.</verse>
			<verse number="14">Intloko yakhe ke neenwele zimhlophe, njengoboya bezimvu obumhlophe njengekhephu; amehlo akhe enjengelangatye lomlilo;</verse>
			<verse number="15">iinyawo zakhe zifana nobhedu olubengezelayo, zingathi zivuthiswe eziko; nelizwi lakhe ngathi sisandi samanzi amaninzi.</verse>
			<verse number="16">Waye eneenkwenkwezi ezisixhenxe esandleni sakhe sokunene, emlonyeni wakhe kuphuma ikrele elibukhali, elintlangothi mbini; ubuso bakhe bungathi lilanga, likhanya ngamandla alo.</verse>
			<verse number="17">Ndithe ndakumbona, ndasuka ndawa ezinyaweni zakhe, ndaba njengofileyo. Waza wabeka isandla sakhe sokunene phezu kwam, esithi kum, Musa ukoyika; ndingowokuqala nowokugqibela;</verse>
			<verse number="18">Ndingulowo udla ubomi, ndaza ndafa; yabona, ndingodla ubomi kuse emaphakadeni asemaphakadeni, Amen; Ndinezitshixo zelabafileyo nezokufa.</verse>
			<verse number="19">Zibhale izinto ozibonileyo, nezikhoyo, kwaneziya kubakho emva kwezo.</verse>
			<verse number="20">Imfihlakalo yeenkwenkwezi ezisixhenxe ozibonileyo esandleni sam sokunene, neziphatho zezibane zosixhenxe zegolide; Iinkwenkwezi ezo zisixhenxe zizithunywa zawo amabandla asixhenxe;</verse>
		</chapter>
		<chapter number="2">
			<verse number="1">Isithunywa sebandla elise-Efese, sibhalele uthi: Utsho lowo uzibambayo iinkwenkwezi ezisixhenxe ngesandla sokunene, lowo uhamba phakathi kweziphatho zezibane zosixhenxe zegolide;</verse>
			<verse number="2">Ndiyayazi imisebenzi yakho, nokubulaleka kwakho, nomonde wakho, nokuba ungenako ukubathwala abanobubi; nokuba wabalinga abathi bangabapostile, bengengabo, wabafumana bengamaxoki.</verse>
			<verse number="3">Wanyamezela, waba nomonde, ngenxa yegama lam wabulaleka, akwatyhafa.</verse>
			<verse number="4">Noko ke ndinale nto ngakuwe, yokuba uthando lwakho lokuqala walushiyayo.</verse>
			<verse number="5">Khumbula ngoko apho uwe usuka khona, uguquke, wenze imisebenzi yokuqala; okanye ndoza kuwe kamsinya, ndisishenxise isiphatho sesibane sakho endaweni yaso, ukuba akuthanga uguquke.</verse>
			<verse number="6">Kodwa unale ndawo, yokuba uyithiyile imisebenzi yamaNikolawo, endiyithiyileyo nam.</verse>
			<verse number="7">Lowo unendlebe makayive into ayithethayo uMoya kuwo amabandla. Lowo weyisayo ndiya kumnika ukuba adle kuwo umthi wobomi, ophakathi kweParadisi kaThixo.</verse>
			<verse number="8">Isithunywa sebandla eliseSmirna, sibhalele uthi: Utsho owokuqala nowokugqibela, owayefile, wabuya wadla ubomi;</verse>
			<verse number="9">Ndiyayazi imisebenzi yakho, nembandezelo, nobuhlwempu, (noko usisityebi), nonyeliso lwabo bathi bangamaYuda bona, bengengawo, besisikhungu sikaSathana.</verse>
			<verse number="10">Musa ukuzoyika izinto oza kubandezeleka ngazo. Yabona, uMtyholi uza kuyiphosa inxenye yenu entolongweni, ukuze nilingwe; Ke niya kuba nembandezelo imihla elishumi; thembekile kude kuse ekufeni, ndokunika isithsaba sobomi.</verse>
			<verse number="11">Lowo unendlebe makayive into ayithethayo uMoya kuwo amabandla. Lowo weyisayo akayi kwenziwa kukufa kwesibini.</verse>
			<verse number="12">Isithunywa sebandla elisePergamo, sibhalele uthi: Utsho lowo unekrele elibukhali, elintlangothi mbini;</verse>
			<verse number="13">Ndiyayazi imisebenzi yakho, nalapho uhleli khona, apho sikhona isihlalo sikaSathana; nokuba ulibambe waliqinisa igama lam, akwakukhanyela ukukholwa kwam, nasemihleni uAntipas, owabulawelwa kuni, apho ahleli khona uSathana, wayelingqina lam elithembekileyo.</verse>
			<verse number="14">Noko ke ndineendawana ngakuwe: ezi zokuba unabo apho abayibambe bayibambe imfundiso kaBhileham, owamfundisayo uBhalaki ukuphosa isikhubekiso phambi koonyana bakaSirayeli, ukuba badle izinto ezibingelelwe izithixo, benze nombulo.</verse>
			<verse number="15">Ngokunjalo nawe unabayibambe bayiqinisa imfundiso yamaNikolawo, into leyo endiyithiyileyo.</verse>
			<verse number="16">Guquka; okanye ndoza kuwe kamsinya, ndenze imfazwe nabo ngalo ikrele lomlomo wam.</verse>
			<verse number="17">Lowo unendlebe makayive into ayithethayo uMoya kuwo amabandla. Lowo weyisayo ndiya kumnika ukuba adle kuyo imana efihlakeleyo, ndimnike ilitye elimhlophe;</verse>
			<verse number="18">Isithunywa sebandla eliseTiyatira, sibhalele uthi; Utsho uNyana kaThixo, omehlo akhe anjengelangatye lomlilo, neenyawo zakhe zifana nobhedu olubengezelayo;</verse>
			<verse number="19">Ndiyayazi imisebenzi yakho, nothando, nolungiselelo, nokholo, nomonde wakho, nemisebenzi yakho; aze abokugqibela abe ngaphezu kwabokuqala.</verse>
			<verse number="20">Kambe ke ndineendawana ngakuwe: ezi zokuba umvumela laa mfazi uIzebhele, othi yena ungumprofetikazi, ukuba abafundise abalahlekise abakhonzi bam, ukuba benze umbulo, badle izinto ezibingelelwe izithixo.</verse>
			<verse number="21">Ndamnika ixesha lokuba aguquke kuwo umbulo wakhe; akaguquka.</verse>
			<verse number="22">Yabona, mna ndiya kumphosa elukhukweni, nabo bakrexeza kunye naye, embandezelweni enkulu, ukuba abathanga baguquke emisebenzini yabo;</verse>
			<verse number="23">nabantwana bakhe ndiya kubabulala ngokufa; azi onke amabandla ukuba mna ndingulowo uphengulula izintso neentliziyo, ndinike elowo ngokwemisebenzi yenu.</verse>
			<verse number="24">Ndithi ke kuni, nakwabanye abaseTiyatira, abo bonke bangenayo loo mfundiso, nabo abo bangazazanga iinzulu zikaSathana, njengoko batshoyo; andiyi kubeka phezu kwenu mthwalo wumbi.</verse>
			<verse number="25">Kodwa oko ninako kubambeni nikuqinise ndide ndifike.</verse>
			<verse number="26">Lowo weyisayo, lowo uyigcinayo imisebenzi yam, ade ase ekupheleni, ndomnika igunya phezu kweentlanga;</verse>
			<verse number="27">Uya kuzalusa ngentonga yentsimbi; njengokuba izitya zomdongwe zityunyuzwa, njengokuba nam ndamkele kuye uBawo;</verse>
			<verse number="28">ndiya kumnika ikhwezi lokusa.</verse>
			<verse number="29">Lowo unendlebe makayive into ayithethayo uMoya kuwo amabandla.</verse>
		</chapter>
		<chapter number="3">
			<verse number="1">Isithunywa sebandla eliseSardesi, sibhalele uthi; Utsho lowo unabo ooMoya abasixhenxe bakaThixo, neenkwenkwezi ezisixhenxe; Ndiyayazi imisebenzi yakho, ukuba unalo igama lokuba uphilile, ukanti ufile.</verse>
			<verse number="2">Phapha, uzizimase izinto eziseleyo eziza kufa; kuba andiyifumananga izalisekile imisebenzi yakho phambi koThixo.</verse>
			<verse number="3">Khumbula ngoko ukuba utheni na ukwamkela kwakho, nokuva, nokuba utheni na, uguquke. Ukuba ngoko akuthanga ulinde, ndokufikela njengesela, yaye akusayi kulazi ilixa endokufikela ngalo.</verse>
			<verse number="4">Unamagama ambalwa naseSardesi apho, angazidyobhanga wona iingubo zawo; baya kuhamba nam benezimhlophe; ngokuba befanelekile.</verse>
			<verse number="5">Lowo weyisayo uya kuthiwa wambu ngeengubo ezimhlophe; Andiyi kulicima igama lakhe encwadini yobomi; ndiya kulivuma igama lakhe phambi koBawo, naphambi kwezithunywa zakhe zasemazulwini.</verse>
			<verse number="6">Lowo unendlebe makayive into ayithethayo uMoya kuwo amabandla.</verse>
			<verse number="7">Isithunywa sebandla eliseFiladelfi, sibhalele uthi; Utsho lowo ungcwele, oyiNyaniso, lowo unaso isitshixo sikaDavide, lowo uvulayo kungavali namnye; avale kungabikho uvulayo;</verse>
			<verse number="8">Ndiyayazi imisebenzi yakho. Yabona, ndimise phambi kwakho ucango oluvulekileyo, akukho namnye unako ukuluvala; kuba uthe, unamandla amancinane, waligcina ilizwi lam, akwalikhanyela igama lam.</verse>
			<verse number="9">Yabona, ndibanika abendlu yesikhungu kaSathana, abathi bangamaYuda bona, bengengawo, bexoka; yabona, ndiya kubenza beze baqubude phambi kweenyawo zakho, bazi ukuba mna ndikuthandile.</verse>
			<verse number="10">Ngokuba uligcinile ilizwi lomonde wam, nam ndiya kukugcina, ndikusindise kwilixa lokulingwa, eliya kulifikela lonke elimiweyo, ukulinga abo bemiyo phezu kwehlabathi.</verse>
			<verse number="11">Yabona, ndiyeza kamsinya; kubambe nkqi oko unako, ukuze kungabikho namnye usithabathayo isithsaba sakho.</verse>
			<verse number="12">Lowo weyisayo ndiya kumenza intsika etempileni yoThixo wam, angabi saphuma ephuma, ndaye ndiya kulibhala phezu kwakhe igama loThixo wam, negama lomzi woThixo wam, eyiYerusalem entsha; lowo uhla ephuma emazulwini evela kuThixo wam, ndaye ndiya kulibhala kuye igama lam elitsha.</verse>
			<verse number="13">Lowo unendlebe makayive into ayithethayo uMoya kuwo amabandla.</verse>
			<verse number="14">Usibhalele isithunywa sebandla eliseLawodike; Utsho uAmen, ingqina elithembekileyo, eliyinyaniso, ingqalo yayo indalo kaThixo;</verse>
			<verse number="15">Ndiyayazi imisebenzi yakho, ukuba akubandi, akushushu; akwaba uyabanda, ungeshushu.</verse>
			<verse number="16">Ngenxa enokuba ke udikidiki, ungabandi, ungeshushu, ndiza kukuhlanza uphume emlonyeni wam.</verse>
			<verse number="17">Ngenxa yokuba uthi, Ndisisityebi, ndizityebisile, andiswele nto; ube ungazi ukuba uludwayinge, ulusizana, ulihlwempu, uyimfama, uhamba ze;</verse>
			<verse number="18">Ndiyakucebisa, ukuba uthenge kum igolide evuthiswe emlilweni, ukuze ube nobutyebi; neengubo ezimhlophe, ukuze wambeswe, lingabonakali ihlazo lobuze bakho; nentambiso yamehlo, uthambise amehlo akho, ukuze ubone.</verse>
			<verse number="19">Mna, bonke endibathandayo ndiyabohlwaya, ndibaqeqeshe; zondelela ngoko uguquke.</verse>
			<verse number="20">Yabona, ndimi emnyango ndinkqonkqoza; ukuba uthe umntu waliva izwi lam, waluvula ucango, ndongena kuye, ndidle naye, naye adle nam.</verse>
			<verse number="21">Lowo weyisayo, ndiya kumvumela ukuba ahlale nam etroneni yam, njengokuba nam ndeyisayo, ndaza ndahlala phantsi noBawo etroneni yakhe.</verse>
			<verse number="22">Lowo unendlebe makayive into ayithethayo uMoya kuwo amabandla.</verse>
		</chapter>
		<chapter number="4">
			<verse number="1">Emva koko ndabona, nango umnyango uvulekile emazulwini; ilizwi lokuqala endalivayo lalingathi lelexilongo, lithetha nam; elathi, Nyukela apha, ndokubonisa izinto ezimele ukubakho emva kwezi.</verse>
			<verse number="2">Kwangoko ndaba kuMoya; nanko kumi itrone emazulwini, kukho ohleli phezu kwetrone.</verse>
			<verse number="3">Lowo uhleliyo, ukubonakala kwakhe, efana nelitye leyaspisi nelesardiyo, waye umnyama wenze isangqa etroneni apho, ufana nelesmarado ukubonakala kwawo.</verse>
			<verse number="4">Kwaye kwenze isangqa etroneni apho iitrone ezimashumi mabini anesine; benezithsaba zegolide entloko.</verse>
			<verse number="5">Nasetroneni apho kuphuma imibane, neendudumo, nezandi; kuvutha izibane zomlilo ezisixhenxe phambi kwetrone, ezingabo ooMoya abasixhenxe bakaThixo.</verse>
			<verse number="6">Phambi kwetrone kukho ulwandle lwegilasi, lufana nomkhenkce. Esazulwini setrone apho, nasesangqeni setrone, kukho izinto eziphilileyo ezine, zizele ngamehlo ngaphambili nangasemva.</verse>
			<verse number="7">Eyokuqala into ephilileyo ifana nengonyama; eyesibini into ephilileyo ifana nethole; eyesithathu into ephilileyo inobuso obungathi bobomntu; eyesine into ephilileyo ifana nokhozi luphaphazela.</verse>
			<verse number="8">Zaye zone izinto eziphilileyo ezo, iyileyo naleyo, zinamaphiko ngamathandathu ngeenxa zonke; zizele ngamehlo ngaphakathi, zingaphumli imini nobusuku, zisithi, Ingcwele, ingcwele, ingcwele, iNkosi uThixo uSomandla, leyo yayikho, ikhoyo, izayo.</verse>
			<verse number="9">Xa la marhamncwa anika uzuko nembeko nombulelo kulowo uhleli phezu kwetrone, odla ubomi kuse emaphakadeni asemaphakadeni.</verse>
			<verse number="10">Amadoda amakhulu amashumi mabini anamane, awa phambi kwalowo uhleli etroneni, amnqula lowo udla ubomi kuse emaphakadeni asemaphakadeni, eziphose izithsaba zawo phambi kwetrone, esithi,</verse>
			<verse number="11">Ufanele, Nkosi yam, ukwamkela uzuko, nembeko, namandla, ngokuba inguwe owadala zonke izinto, nangenxa yokuthanda kwakho zikho, zadalelwa oko.</verse>
		</chapter>
		<chapter number="5">
			<verse number="1">Ndabona esandleni sokunene salowo uhleli etroneni, incwadi ebhalwe ngaphakathi nangaphandle, itywinwe ngamatywina asixhenxe.</verse>
			<verse number="2">Ndabona isithunywa sezulu esomeleleyo, sivakalisa ngezwi elikhulu, sisithi, Ngubani na ofanele ukuyivula incwadi, nokuwanqika amatywina ayo?</verse>
			<verse number="3">Akabakho namnye ezulwini, nasemhlabeni, naphantsi komhlaba, unako ukuyivula incwadi, nokuyikhangela oku.</verse>
			<verse number="4">Ndandilila kakhulu mna, ngokuba kungafunyanwanga bani ufanele ukuyivula nokuyifunda le ncwadi, nokuyikhangela nakuyo.</verse>
			<verse number="5">Yathi enye indoda enkulu kum, Musa ukulila; yabona, iNgonyama yesizwe sakwaYuda, iNgcambu kaDavide, ikweyisile ukuyivula incwadi, nokuwanqika amatywina ayo asixhenxe.</verse>
			<verse number="6">Ndabona, nantso, esazulwini setrone nesezinto eziphilileyo zone, naphakathi kwamadoda amakhulu, kumi iMvana, engathi ixheliwe, ineempondo ezisixhenxe namehlo asixhenxe, angabo ooMoya abasixhenxe boMoya, uThixo wathumela ehlabathini lonke.</verse>
			<verse number="7">Yeza yaza yathabatha incwadi esandleni sokunene salowo uhleli etroneni.</verse>
			<verse number="8">Yathi yakuyithabatha incwadi, izinto eziphilileyo zoné, namadoda amakhulu angamashumi amabini anesine, awa phambi kweMvana, iyileyo inohadi, nengqayi yegolide izele ziziqhumiso, eziyiyo imithandazo yabangcwele.</verse>
			<verse number="9">Bavuma ingoma entsha, besithi, Ufanele ukuyithabatha incwadi, nokuwavula amatywina ayo; ngokuba wena waxhelwa, wasithenga ukuba sibe ngabakaThixo ngalo igazi lakho, siphuma kuzo zonke izizwe, neelwimi, nabantu, isizwe;</verse>
			<verse number="10">Wasenza ookumkani nababingeleli kuye uThixo wethu;</verse>
			<verse number="11">Ndabona, ndeva izwi lezithunywa zezulu ezininzi, zenze isangqa etroneni, nezinto eziphilileyo, nawo amadoda amakhulu; laye inani lawo lizizigidi ngezigidi;</verse>
			<verse number="12">besithi ngezwi elikhulu, IMvana eyaxhelwayo ifanele ukwamkela amandla, nobutyebi, nobulumko, nokomelela, nembeko, nozuko, nentsikelelo.</verse>
			<verse number="13">Ndaziva zonke izidalwa ezisemazulwini, nezisemhlabeni, naphantsi komhlaba, neziselwandle, neento zonke ezikwezo zinto, zisithi, Makubekho ukubongwa, nembeko, nozuko, namandla, lowo uhleli phezu kwetrone, nakuyo iMvana, kuse emaphakadeni asemaphakadeni.</verse>
			<verse number="14">Zathi izinto eziphilileyo zone, Amen. Aza amadoda amakhulu angamashumi amabini anesine awa phantsi, aqubuda kulowo udla ubomi kuse emaphakadeni asemaphakadeni.</verse>
		</chapter>
		<chapter number="6">
			<verse number="1">Ndabona, xa iMvana yalivulayo elinye lamatywina, ndeva enye kuzo izinto eziphilileyo zone, isithi, ngathi kungesandi sokududuma, Yiza ubone.</verse>
			<verse number="2">Ndabona, nalo ihashe elimhlophe, lowo wayehleli phezu kwalo enesaphetha; wanikwa isithsaba, waphuma eseyisa, nokuze eyise.</verse>
			<verse number="3">Xa yalivulayo elesibini itywina, ndeva eyesibini into ephilileyo isithi, Yiza ubone.</verse>
			<verse number="4">Kwaphuma elinye ihashe elibomvu; lowo wayehleli phezu kwalo wanikwa igunya lokulususa uxolo emhlabeni, nokuba babulalane, wanikwa ikrele elikhulu.</verse>
			<verse number="5">Xa yalivulayo elesithathu itywina, ndeva eyesithathu into ephilileyo isithi, Yiza ubone. Ndabona, nalo ihashe elimnyama; lowo ke wayehleli phezu kwalo wayenesikali esandleni sakhe.</verse>
			<verse number="6">Ndaza ndeva izwi esazulwini sezinto eziphilileyo zone, lisithi, Ibhekile yengqolowa iya kudla idenariyo, neebhekile ezintathu zerhasi zidle idenariyo; ioli newayini uze ungayoni.</verse>
			<verse number="7">Xa yalivulayo elesine itywina, ndeva izwi lento ephilileyo yesine lisithi, Yiza ubone.</verse>
			<verse number="8">Ndabona, nalo ihashe eliluthuthu; lowo ke wayehleli phezu kwalo enguKufa, nelabafileyo lilandela naye. Banikwa igunya lokubulala kwisahlulo sesine somhlaba ngekrele, nangendlala, nangokufa, nangawo amarhamncwa omhlaba.</verse>
			<verse number="9">Xa yalivulayo elesihlanu itywina, ndabona phantsi kwesibingelelo imiphefumlo yababuleweyo ngenxa yelizwi likaThixo, nangenxa yobungqina ababenabo.</verse>
			<verse number="10">Baye bedanduluka ngezwi elikhulu, besithi, Koda kube nini na, Nkosi engcwele, oyinyaniso, ungagwebi, ungaliphindezeleli igazi lethu kwabo bemiyo phezu komhlaba?</verse>
			<verse number="11">Banikwa bonke ngabanye iingubo ezinde ezimhlophe; kwathiwa kubo, basaya kuphumla ixesha elincinane, bade bazaliseke nabakhonza kunye nabo, nabazalwana babo, abaza kubulawa kwanjengabo.</verse>
			<verse number="12">Ndabona, xa yalivulayo elesithandathu itywina, kwasuka kwabakho unyikimo lomhlaba olukhulu; Ilanga laba mnyama, njengengubo erhwexayo yoboya, nenyanga yaba njengegazi;</verse>
			<verse number="13">Zathi iinkwenkwezi zezulu zawela emhlabeni, njengokuba umkhiwane uvuthulula amakhiwane awo avuthuzayo, wakuzanyazanyiswa ngumoya omkhulu.</verse>
			<verse number="14">Lathi izulu lemka, njengencwadi esongwayo; zathi zonke iintaba neziqithi zashenxiswa ezindaweni zazo.</verse>
			<verse number="15">Ke bona ookumkani bomhlaba, nezinhanha, nezityebi, nabaphathi-mikhosi, nabanamandla, nabakhonzi bonke, nabakhululekileyo, bazifihla emiqolombeni nasemaweni eentaba.</verse>
			<verse number="16">Bathi kwiintaba namawa, Siweleni, nisifihle ebusweni balowo uhleli phezu kwetrone, nasengqumbo yeMvana.</verse>
			<verse number="17">Ngokuba ufikile umhla omkhulu wengqumbo yayo; ngubani na ke onako ukuma?</verse>
		</chapter>
		<chapter number="7">
			<verse number="1">Emva koko ndabona izithunywa zezulu zine, zimi kwiimbombo zone zomhlaba, zibambe imimoya yomine yomhlaba, ukuze kungabikho moya uvuthuza emhlabeni, naphezu kolwandle, nakuwuphi na umthi.</verse>
			<verse number="2">Ndabona esinye isithunywa sezulu, sinyuka siphuma empumalanga, sinetywina loThixo ophilileyo;</verse>
			<verse number="3">esithi, Musani ukulonakalisa ilizwe, nolwandle, nemithi, side sibatywine abakhonzi boThixo wethu emabunzini abo.</verse>
			<verse number="4">Ndaliva inani labo babetywiniwe: kwatywinwa ikhulu elinamanci mane anesine lamawaka, kuzo zonke izizwe zoonyana bakaSirayeli.</verse>
			<verse number="5">Kwisizwe sakwaYuda, kwatywinwa ishumi elinambini lamawaka. Kwisizwe sakwaRubhen, elinambini lamawaka. Kwisizwe sakwaGadi, elinambini lamawaka.</verse>
			<verse number="6">Kwisizwe sakwa-Ashere, kwatywinwa ishumi elinambini lamawaka. Kwisizwe sakwaNafetali, kwatywinwa ishumi elinambini lamawaka. Kwisizwe sakwaManase, elinambini lamawaka,</verse>
			<verse number="7">kwisizwe sakwaSimon, kwatywinwa ishumi elinambini lamawaka. Kwisizwe sakwaLevi, elinambini lamawaka. Kwisizwe sakwaIsakare, elinambini lamawaka.</verse>
			<verse number="8">Kwisizwe sakwaZebhulon kwatywinwa ishumi elinambini lamawaka. Kwisizwe sikaYosefu, elinambini lamawaka. Kwisizwe sakwaBhenjamin, kwatywinwa ishumi elinambini lamawaka.</verse>
			<verse number="9">Emva koko ndabona, naso isihlwele esikhulu, ebekungekho namnye unako ukusibala, siphuma kuzo zonke iintlanga, nezizwe, nezizwe, nabantu, neelwimi, simi phambi kwetrone naphambi kweMvana, sambethe iingubo ezinde ezimhlophe, namasundu enziwe ngamasundu, izandla zabo;</verse>
			<verse number="10">Badanduluka ngezwi elikhulu, besithi, Usindiso kuye uThixo wethu, lowo uhleli phezu kwetrone, nakuyo iMvana.</verse>
			<verse number="11">Zaye zonke izithunywa zezulu zimi, zenze isangqa etroneni, nakuwo amadoda amakhulu, nakuzo izinto eziphilileyo zone, zawa ngobuso phambi kwetrone, zaqubuda kuye uThixo;</verse>
			<verse number="12">zisithi, Amen, Ukubongwa, nozuko, nobulumko, nombulelo, nembeko, namandla, nokomelela, Makube kuye uThixo wethu, kuse emaphakadeni asemaphakadeni. Amen.</verse>
			<verse number="13">Yaphendula enye indoda enkulu, isithi kum, Aba bathiwe wambu ngeengubo ezimhlophe bangoobani na? avela phi na?</verse>
			<verse number="14">Ndathi kuye, Nkosi, nguwe owaziyo. Yathi kum, Aba ngabaphuma embandezelweni enkulu, bazihlamba iingubo zabo ezinde, bazenza mhlophe egazini leMvana.</verse>
			<verse number="15">Ngenxa yoko baphambi kwetrone kaThixo, bemkhonza imini nobusuku etempileni yakhe; nalowo uhleli phezu kwetrone uya kuba phakathi kwabo.</verse>
			<verse number="16">Abayi kuba salamba, abasayi kunxanwa; nelanga aliyi kubakhanyisela, nabuphi na ubushushu.</verse>
			<verse number="17">Ngokuba iMvana esesazulwini setrone iya kubalusa, ibakhokelele emithonjeni ephilileyo yamanzi; waye uThixo eya kuzisula zonke iinyembezi emehlweni abo.</verse>
		</chapter>
		<chapter number="8">
			<verse number="1">Xa yalivulayo elesixhenxe itywina, kwabakho ukuzola ezulwini, kwangathi sisiqingatha seyure.</verse>
			<verse number="2">Ndazibona izithunywa zezulu ezisixhenxe, ezimayo phambi koThixo; zaza zanikwa izigodlo ezisixhenxe.</verse>
			<verse number="3">Seza esinye isithunywa, sema ngasesibingelelweni, sinesiqhumiselo segolide; wanikwa iziqhumiso ezininzi, ukuze azinikele, kunye nemithandazo yabo bonke abangcwele, phezu kwesibingelelo segolide, esiphambi kwetrone.</verse>
			<verse number="4">Wenyuka ke umsi wesiqhumiso, kunye nemithandazo yabangcwele, uphuma esandleni sesithunywa eso phambi koThixo.</verse>
			<verse number="5">Sathi isithunywa sathabatha isiqhumiselo, sasizalisa ngomlilo wesibingelelo, sawuphosa emhlabeni; kwabakho izandi, neendudumo, nemibane, nenyikima.</verse>
			<verse number="6">Zaza izithunywa ezisixhenxe ezinamaxilongo osixhenxe zalungiselela ukuvuthela.</verse>
			<verse number="7">Esokuqala isithunywa savuthela ixilongo, kwabakho isichotho nomlilo, ziphithikezwe negazi, zaphoswa emhlabeni, saza isahlulo sesithathu semithi satsha, nayo yonke ingca eluhlaza yatsha yatsha.</verse>
			<verse number="8">Sathi esesibini isithunywa savuthela ixilongo, kwanga kuphoswa intaba enkulu, isitsha ngumlilo elwandle, saza isahlulo sesithathu solwandle saba ligazi;</verse>
			<verse number="9">Safa isahlulo sesithathu sezinto eziphilileyo eziselwandle; saza isahlulo sesithathu semikhombe satshatyalaliswa.</verse>
			<verse number="10">Sathi esesithathu isithunywa savuthela ixilongo, kwawa inkwenkwezi enkulu ezulwini, ivutha ngathi sisibane, yawa phezu kwesahlulo sesithathu semilambo naphezu kwemithombo yamanzi.</verse>
			<verse number="11">Igama lenkwenkwezi leyo kuthiwa nguMhlonyane; saza isahlulo sesithathu samanzi saba ngumhlonyane; into eninzi yabantu yafa ngawo amanzi, ngokuba aba krakra.</verse>
			<verse number="12">Sathi esesine isithunywa savuthela ixilongo, saza sabethwa isahlulo sesithathu selanga, nesahlulo sesithathu senyanga, nesahlulo sesithathu seenkwenkwezi; njengokuba isahlulo sesithathu sazo saba mnyama, yathi isahlulo sesithathu sayo imini ayikhanyi, kwangokunjalo nobusuku.</verse>
			<verse number="13">Ndabona, ndasiva isithunywa sezulu, siphaphazela esazulwini sezulu, sisithi ngezwi elikhulu, Yeha, yeha, yeha, abo bawumiyo umhlaba, ngenxa yezinye izandi zamaxilongo ezithunywa zezulu ezithathu, ezisahleliyo, ukuvakala!</verse>
		</chapter>
		<chapter number="9">
			<verse number="1">Sathi esesihlanu isithunywa savuthela ixilongo. Ndabona inkwenkwezi iphuma ezulwini, isiwa emhlabeni, yaza yanikwa isitshixo senzonzobila.</verse>
			<verse number="2">Walivula enzonzobileni; kwenyuka umsi emhadini, njengomsi weziko leziko elikhulu; lesuka laba mnyama ilanga nezulu ngumsi womhadi.</verse>
			<verse number="3">Emsini apho kwaphuma iinkumbi, zeza emhlabeni, zanikwa igunya, njengokuba benegunya oonomadudwane bomhlaba.</verse>
			<verse number="4">Waziwisela umthetho wokuba zingoni utyani bomhlaba, nanye into eluhlaza, nanye imithi; kodwa ngamadoda kuphela, angenalo itywina likaThixo emabunzini abo.</verse>
			<verse number="5">Zanikwa igunya lokungababulali, kodwa bathuthunjelwe iinyanga ezintlanu; intuthumbo yabo yayinjengentuthumbo yoonomadudwane, xa athe wamhlaba umntu.</verse>
			<verse number="6">Ngaloo mihla abantu baya kukufuna ukufa, bangakufumani; baya kukunqwenela ukufa, kusuke ukufa kusabe kubo.</verse>
			<verse number="7">Imo yeenkumbi ezo, ibifana namahashe, elungiselwe ukulwa; entloko izizithsaba ezifana negolide, nobuso bazo bunjengobuso babantu.</verse>
			<verse number="8">Zaye zineenwele ezingathi ziinwele zabafazi, namazinyo azo engathi ngawengonyama.</verse>
			<verse number="9">Zaye zinezigcina-zifuba ezingathi zezentsimbi; isandi samaphiko azo sasingathi sisandi seenqwelo zamahashe amaninzi, ebalekela emfazweni.</verse>
			<verse number="10">Zaye zinemisila efana neyoonomadudwane, ineemvila emisileni yazo, yaye igunya lazo lilelokwenzakalisa abantu iinyanga ezintlanu.</verse>
			<verse number="11">Zaye zinokumkani phezu kwazo, usisithunywa senzonzobila, ogama ngesiHebhere linguAbhadon, kodwa ngesiGrike unegama elinguApoliyon.</verse>
			<verse number="12">Yeha mnye udlule; yabona, kuza ooyeha ababini emva koko.</verse>
			<verse number="13">Sathi esesithandathu isithunywa savuthela ixilongo, ndeva izwi liphuma ezimpondweni zone zesibingelelo segolide, esiphambi koThixo,</verse>
			<verse number="14">lisithi kwisithunywa sesithandathu, esinexilongo, Zikhulule izithunywa zezulu ezine, ezibotshwe emlanjeni omkhulu ongumEfrati.</verse>
			<verse number="15">Zaza zakhululwa izithunywa zozine, ezazilungiselwe ilixa, nemini, nenyanga, nomnyaka, ukuba zibulale isahlulo sesithathu sabantu.</verse>
			<verse number="16">Inani lempi yabamahashe lalingamakhulu amabini amawaka; ndaliva ke inani labo.</verse>
			<verse number="17">Kwaye ngokunjalo ndawabona embonweni amahashe, nabahleli phezu kwawo, benezigcina-zifuba ezivuthayo, ezibomvu, nezesalfure, neentloko zamahashe zazingathi ziintloko zeengonyama; emlonyeni wawo kuphuma umlilo, nomsi, nesulfure.</verse>
			<verse number="18">Ngezo zinto zontathu sabulawa isahlulo sesithathu sabantu ngomlilo, nangomsi, nangesulfure, ephuma emlonyeni wawo.</verse>
			<verse number="19">Kuba amandla awo asemlonyeni wawo nasemisileni yawo; kuba imisila yawo ifana neenyoka, ineentloko; ngayo ayonakalisa.</verse>
			<verse number="20">Nabanye abantu ababengabulawanga ngezi zibetho abaguqukanga kwimisebenzi yezandla zabo, ukuba bangazinquli iidemon, nezithixo zegolide, nezesilivere, nezobhedu, nezelitye, nezemithi; akaboni, angeva, angahambi;</verse>
			<verse number="21">abaguqukanga ekubulaleni kwabo, nasekukhafuleni kwabo, nasembulweni wabo, nakubusela bawo.</verse>
		</chapter>
		<chapter number="10">
			<verse number="1">Ndabona esinye isithunywa sezulu esinamandla, sisihla ezulwini, sithiwe wambu ngelifu; kukho umnyama entloko, ubuso baso bungathi lilanga, iinyawo zaso zingathi ziintsika zomlilo.</verse>
			<verse number="2">Yayiphethe ngesandla incwadi encinane evulekileyo, yabeka unyawo lwayo lokunene phezu kolwandle, nolwasekhohlo olwasemhlabeni.</verse>
			<verse number="3">Sadanduluka ngezwi elikhulu, ngathi yingonyama igquma; sathi sakudanduluka, iindudumo ezisixhenxe zazivakalisa izandi zazo.</verse>
			<verse number="4">Xa iindudumo ezisixhenxe zazivakalisayo izandi zazo, ndandiza kubhala;</verse>
			<verse number="5">Saza isithunywa eso ndasibonayo simi phezu kolwandle naphezu komhlaba, sasiphakamisela ezulwini isandla saso,</verse>
			<verse number="6">wafunga lowo udla ubomi kuse emaphakadeni asemaphakadeni, owadala izulu nezinto ezikulo, nomhlaba nezinto ezikuwo, nolwandle, nezinto ezikuwo, ukuba akuyi kubakho xesha limiyo, ixesha elide:</verse>
			<verse number="7">Kodwa ngemihla yezwi lesesixhenxe isithunywa sezulu, xa sukuba siza kuvuthela ixilongo, iya kuzaliseka imfihlelo kaThixo, njengoko wawazisayo abakhonzi bakhe abaprofeti.</verse>
			<verse number="8">Lathi ilizwi endalivayo liphuma ezulwini, labuya lathetha nam, lisithi, Hamba uye uyithabathe incwadana evulekileyo, esesandleni sesithunywa esimi phezu kolwandle naphezu komhlaba.</verse>
			<verse number="9">Ndesuka ke ndaya kwisithunywa eso, ndathi kuso, Ndinike incwadana leyo. Wathi kum, Yithabathe, uyidle uyigqibe; yenze krakra isisu sakho, kodwa emlonyeni wakho yoba mnandi njengobusi.</verse>
			<verse number="10">Ndayithabatha ke incwadana esesandleni sesithunywa eso, ndayidla ndayigqiba; yaye emlonyeni wam inencasa enjengeyobusi; yaye xa ndayidlayo, saba krakra isisu sam.</verse>
			<verse number="11">Sathi kum, Umele ukuba ubuye uprofete ngabantu, neentlanga, neelwimi, nookumkani, abaninzi.</verse>
		</chapter>
		<chapter number="11">
			<verse number="1">Ndaza ndanikwa ingcongolo, ifana nentonga; saye isithunywa eso simi, sisithi, Suka uyilinganise itempile kaThixo, nesibingelelo, nabo banqulayo bekuyo.</verse>
			<verse number="2">Kodwa intendelezo engaphandle kwetempile yishiye ngaphandle, ungayilinganisi; ngokuba linikelwe iintlanga; umzi ongcwele ziya kuwunyathela ngeenyawo iinyanga ezimashumi mane anesibini.</verse>
			<verse number="3">Ndiya kuwanika amangqina am amabini, aprofete imihla eliwaka elinamakhulu mabini anamanci mathandathu, ethiwe wambu ngeengubo ezirhwexayo.</verse>
			<verse number="4">Lawo yile minquma mibini, nezi ziphatho zezibane zibini, zimiyo phambi koThixo womhlaba.</verse>
			<verse number="5">Ukuba kukho bani unga angawonakalisa, kophuma umlilo emlonyeni wawo, uziqwenge iintshaba zawo;</verse>
			<verse number="6">Lawo anegunya lokuvala izulu ukuze kungani ngeentsuku zokuprofeta kwawo, yaye anegunya phezu kwamanzi lokuwajika abe ligazi nelokuwubetha umhlaba ngazo zonke izibetho ngokufuthi kangangoko enqwenela.</verse>
			<verse number="7">Xa athe abufeza ubungqina bawo, irhamncwa elinyuka liphuma enzonzobileni liya kwenza imfazwe nawo, liweyise, liwabulale.</verse>
			<verse number="8">Izidumbu zawo ziya kuqungquluza esitratweni somzi omkhulu, ekuthiwa ngokomoya yiSodom neYiputa, apho neNkosi yethu yabethelelwa khona emnqamlezweni.</verse>
			<verse number="9">Ababantu, nezizwe, neelwimi, neentlanga, baya kuzibona izidumbu zawo imihla emithathu enesiqingatha somhla, bangavumi ukuba izidumbu zawo zibekwe emangcwabeni.</verse>
			<verse number="10">Nabo bemiyo phezu komhlaba baya kuba nemihlali ngabo, babe nemihlali, bathumelelane izipho; ngokuba abo baprofeti babini babathuthumbisa abo bemiyo phezu komhlaba.</verse>
			<verse number="11">Emva kweentsuku ezintathu ezinesiqingatha uMoya wobomi ophuma kuThixo wangena kuwo, ema ngeenyawo zawo; baza bawelwa luloyiko olukhulu abo bawabonayo.</verse>
			<verse number="12">Eva izwi elikhulu liphuma ezulwini, lisithi kubo, Nyukelani apha. Benyuka baya ezulwini besefini; zawabona iintshaba zawo.</verse>
			<verse number="13">Kwangelo lixa kwabakho unyikimo olukhulu lomhlaba, isahlulo seshumi somzi sawa, kwabulawa kolo lunyikimo abantu abangamawaka asixhenxe; abaseleyo bangenelwa kukoyika, bamzukisa uThixo wezulu.</verse>
			<verse number="14">Uyeha wesibini udlule; uyabona, uyeha wesithathu uyeza kamsinya.</verse>
			<verse number="15">Sathi esesixhenxe isithunywa savuthela ixilongo; kwabakho amazwi amakhulu emazulwini, esithi, Izikumkani zehlabathi zithe zaba zezeNkosi yethu, nezikaKristu wayo; uya kulawula ngonaphakade kanaphakade.</verse>
			<verse number="16">Athi amadoda amakhulu amashumi mabini anamane, abehleli phambi koThixo ezitroneni zawo, awa ngobuso, aqubuda kuye uThixo,</verse>
			<verse number="17">Sithi, Siyabulela kuwe, Nkosi, Thixo Somandla, wena ukhoyo, wawukho, uzayo; ngokuba uwathabathile amandla akho amakhulu, waba ngukumkani.</verse>
			<verse number="18">Zaqumba iintlanga, lafika ingqumbo yakho, nexesha labafileyo lokuba bagwetywe, nokuba ubanike umvuzo kubakhonzi bakho abaprofeti, nabangcwele, nabo baloyikayo igama lakho, abancinane, kwaye mkhulu; kwaye uya kubatshabalalisa abo bawonakalisayo umhlaba.</verse>
			<verse number="19">Yavulwa itempile kaThixo emazulwini, yabonakala ityeya yomnqophiso wakhe etempileni yakhe; kwabakho imibane, nezandi, neendudumo, nonyikimo lomhlaba, nesichotho esikhulu.</verse>
		</chapter>
		<chapter number="12">
			<verse number="1">Kwabonakala umqondiso omkhulu ezulwini: inkazana ethiwe wambu ngelanga, inyanga iphantsi kweenyawo zakhe, entloko kuye isisithsaba seenkwenkwezi ezilishumi elinambini.</verse>
			<verse number="2">Uthe ke emithi, walila, eneneni, egcuma ekuzaleni.</verse>
			<verse number="3">Kwabonakala omnye umqondiso ezulwini: nantso, inamba enkulu ebomvu, ineentloko ezisixhenxe neempondo ezilishumi, kwiintloko zayo izizithsaba ezisixhenxe.</verse>
			<verse number="4">Umsila wayo wawurhola isahlulo sesithathu seenkwenkwezi, waziphosa emhlabeni. Yathi inamba leyo yema phambi komfazi owayeza kuzala, ukuze, xa athe wazala, imdle imgqibe umntwana wakhe.</verse>
			<verse number="5">Wazala umntwana oyinkwenkwe, oza kuzalusa zonke iintlanga ngentonga yentsimbi, umntwana wakhe lowo wathiwa xwi, wasiwa kuye uThixo, nakuyo itrone yakhe.</verse>
			<verse number="6">Umfazi wasabela entlango, apho ikhona indawo ayilungiselwe nguThixo, ukuze bamnqake khona iintsuku eziliwaka elinamakhulu mabini anamanci mathandathu.</verse>
			<verse number="7">Kwaza kwabakho imfazwe emazulwini, uMikayeli nezithunywa zakhe besilwa nenamba; yasilwa inamba nezithunywa zayo;</verse>
			<verse number="8">Akazange abeyise; azaba safunyanwa indawo yazo emazulwini.</verse>
			<verse number="9">Yaphoswa phantsi inamba enkulu, inyoka yakudala, leyo kuthiwa nguMtyholi, uSathana ke, lowo ulilahlekisayo elimiweyo liphela; yaphoswa phantsi emhlabeni, nezithunywa zayo zaphoswa phantsi kunye nayo.</verse>
			<verse number="10">Ndeva izwi elikhulu emazulwini lisithi, Ngoku luthe usindiso, namandla, nobukumkani bukaThixo wethu, namandla kaKristu wakhe; ngokuba ukhahlelwe phantsi ummangaleli wabazalwana bethu, lowo ubamangalelayo phambi koThixo wethu imini nobusuku, busuku.</verse>
			<verse number="11">Bameyisile bona ngenxa yegazi leMvana, nangenxa yelizwi lobungqina babo; ababuthandanga ubomi babo kwada kwasekufeni.</verse>
			<verse number="12">Ngoko ke yibani nemihlali, nina mazulu, nani ninomnquba kuwo. Yeha, abo bawumiyo umhlaba nolwandle! ngokuba uhlile weza kuni uMtyholi, enomsindo omkhulu, esazi nje ukuba ixesha analo lincinane.</verse>
			<verse number="13">Yathi inamba, yakubona ukuba iphoswe emhlabeni, yamtshutshisa umfazi ozele umntwana oyinkwenkwe.</verse>
			<verse number="14">Umfazi wanikwa amaphiko amabini okhozi olukhulu, ukuze aphaphazele aye entlango, endaweni yakhe, apho anqakwa khona ixesha, namaxesha, nesiqingatha sexesha, kude nobuso benyoka.</verse>
			<verse number="15">Inyoka yakhupha emlonyeni wayo amanzi anjengomlambo emva komfazi, ukuze imkhukulise nomlambo.</verse>
			<verse number="16">Waza umhlaba wamncedisa umfazi, waza umhlaba wawuvula umlomo wawo, wawuginya umlambo eyawukhuphayo inamba emlonyeni wayo.</verse>
			<verse number="17">Yamqumbela umfazi inamba, yemka yaya kulwa nabaseleyo bembewu yakhe, abo bayigcinayo imithetho kaThixo, abanobungqina bukaYesu Kristu.</verse>
		</chapter>
		<chapter number="13">
			<verse number="1">Ndaza ndema phezu kwentlabathi yolwandle. Ndabona kunyuka, kuphuma elwandle, irhamncwa, lineentloko ezisixhenxe neempondo ezilishumi, ezimpondweni zalo izizithsaba ezilishumi, kwiintloko zalo iligama lonyeliso.</verse>
			<verse number="2">Laye irhamncwa elo ndalibonayo lifana nengwe, iinyawo zalo zinjengezebhere, umlomo walo unjengomlomo wengonyama. Inamba yalinika amandla alo, netrone yalo, negunya elikhulu.</verse>
			<verse number="3">Ndabona enye yazo iintloko zalo, ingathi ixatyelwe yafa; lathi inxeba lalo elibanga ukufa laphila. Lamangaliswa ihlabathi liphela, lilandela irhamncwa.</verse>
			<verse number="4">Bayinqula inamba eyalinika igunya irhamncwa, balinqula irhamncwa, besithi, Ngubani na ofana nerhamncwa elo? ngubani na onako ukulwa nayo?</verse>
			<verse number="5">Sanikwa umlomo othetha izinto ezinkulu, nezinyeliso; lanikwa igunya lokuqhubeka iinyanga ezimashumi mane anesibini.</verse>
			<verse number="6">Lawuvulela umlomo walo ekumnyeliseni uThixo, ukuba lilinyelise igama lakhe, nomnquba wakhe, nabo bahleli emazulwini.</verse>
			<verse number="7">Lanikwa igunya lokulwa nabangcwele, libeyise; lanikwa igunya kuzo zonke izizwe, neelwimi, neentlanga.</verse>
			<verse number="8">Baya kulinqula bonke abo bemiyo phezu komhlaba, abamagama angabhalwanga encwadini yobomi yayo iMvana, exheliweyo kususela ekusekweni kwehlabathi.</verse>
			<verse number="9">Ukuba ubani unendlebe, makeve.</verse>
			<verse number="10">Ukuba ubani ukhokelela ekuthinjweni, uya kusiwa ekuthinjweni; lowo ubulala ngekrele, umelwe kukubulawa naye ngekrele. Nalu unyamezelo nokholo lwabangcwele.</verse>
			<verse number="11">Ndabona elinye irhamncwa linyuka liphuma emhlabeni; laye lineempondo ezimbini zifana nezemvana, laye lithetha njengenamba.</verse>
			<verse number="12">Lenza lonke igunya lelokuqala irhamncwa, elalingaphambi kwalo; lenza umhlaba nabo bawumiyo ukuba balinqule irhamncwa lokuqala, elaphiliswayo inxeba lalo elibanga ukufa.</verse>
			<verse number="13">Senza imiqondiso emikhulu, ngokokude senze umlilo uhle ezulwini, uze emhlabeni phambi kwabantu;</verse>
			<verse number="14">Lalahlekisa abo bemiyo phezu komhlaba, ngemiqondiso elayinikwayo ukuba liyenze emehlweni erhamncwa; lisithi kwabo bemiyo phezu komhlaba, ukuba balenze umfanekiselo irhamncwa, elibe linenxeba lalo ikrele, laphila.</verse>
			<verse number="15">Lanikwa igunya lokuwunika umfanekiselo werhamncwa umoya, ukuze umfanekiselo werhamncwa elo uthethe nokuthetha, wenze ukuba babulawe abasukuba bengaqubudi kuwo umfanekiselo werhamncwa.</verse>
			<verse number="16">Lenza ukuba bonke, abancinane nabakhulu, abazizityebi nabangamahlwempu, abakhululekileyo nabangamakhoboka, ukuba baphawulwe esandleni sabo sokunene, nokuba kusebunzi;</verse>
			<verse number="17">Kwaye ukuze kungabikho bani unako ukuthenga nokuthengisa, ingenguye lowo unophawu, nokuba ligama lerhamncwa, nokuba linani legama lalo.</verse>
			<verse number="18">Nabu ke ubulumko. Lowo unengqiqo makalibale inani lerhamncwa; kuba linani lomntu; inani lakhe ngamakhulu amathandathu anamanci mathandathu anesithandathu.</verse>
		</chapter>
		<chapter number="14">
			<verse number="1">Ndabona, nantso iMvana imi phezu kwentaba yeZiyon, kumi nayo ikhulu elinamanci mane anesine lamawaka, benalo igama loYise libhaliwe emabunzini abo.</verse>
			<verse number="2">Ndeva izwi liphuma ezulwini, ngathi sisandi samanzi amaninzi, ngathi sisandi sendudumo enkulu;</verse>
			<verse number="3">Baye bevuma ingoma engathi intsha, phambi kwetrone, naphambi kwezinto eziphilileyo zone, namadoda amakhulu; kwaye kungekho namnye unako ukuyifunda ingoma leyo, lingelilo ikhulu elinamanci mane anesine lamawaka, ababethengiwe emhlabeni.</verse>
			<verse number="4">Aba ngabo bangadyobhekanga ngabafazi; ngokuba banyulu. Aba ngabo bayilandelayo iMvana apho isukuba isiya khona. Aba bathengwa bephuma ebantwini, baziintlahlela kuye uThixo nakuyo iMvana.</verse>
			<verse number="5">Emlonyeni wabo akufunyanwanga nkohliso, kuba bengenakubekwa bala phambi kwetrone kaThixo.</verse>
			<verse number="6">Ndabona esinye isithunywa sezulu, siphaphazela esazulwini samazulu, sineendaba ezilungileyo ezingunaphakade, ukuba sizishumayele kwabo bemiyo phezu komhlaba, nakwiintlanga zonke, nezizwe, neelwimi, nabantu;</verse>
			<verse number="7">sisithi ngezwi elikhulu, Moyikeni uThixo, nimzukise; ngokuba lifikile ilixa lokugweba kwakhe; nimnqule lowo wenza izulu, nomhlaba, nolwandle, nemithombo yamanzi.</verse>
			<verse number="8">Kwaza kwalandela esinye isithunywa sezulu, sisithi, Iwile, iwile iBhabheli, loo mzi mkhulu, ngokuba iseze zonke iintlanga ngewayini yomsindo wobuhenyu bayo.</verse>
			<verse number="9">Saza esesithathu isithunywa sazilandela, sithetha ngezwi elikhulu, sisithi, Ukuba ubani ulinqula irhamncwa nomfanekiselo walo, walwamkela uphawu lwakhe ebunzini lakhe, nokuba kusesandleni sakhe;</verse>
			<verse number="10">Lowo uya kusela kwiwayini yomsindo kaThixo, egalelwe kwindebe yokucaphuka, ingaxutywanga; uya kuthuthunjiswa ngomlilo nesulfure, phambi kwezithunywa ezingcwele, naphambi kweMvana.</verse>
			<verse number="11">Unyuka umsi wokuthuthunjelwa kwawo, use emaphakadeni asemaphakadeni; abanakuphumla imini nobusuku, abo banqula irhamncwa nomfanekiselo walo, nabani na owamkelayo uphawu lwegama lalo.</verse>
			<verse number="12">Nalu unyamezelo lwabangcwele, naba abayigcinayo imithetho kaThixo nokukholwa kuYesu.</verse>
			<verse number="13">Ndaza ndeva ilizwi liphuma ezulwini lisithi kum: “Bhala uthi: 'Banoyolo abo bafa bezinikele eNkosini, nemisebenzi yabo iyabalandela.</verse>
			<verse number="14">Ndabona, nalo ilifu elimhlophe, efini apho kuhleli ofana noNyana woMntu, enesithsaba segolide entloko, ephethe irhengqa elibukhali esandleni sakhe.</verse>
			<verse number="15">Kwaphuma esinye isithunywa sezulu etempileni, sidanduluka ngezwi elikhulu kulowo uhleli efini, sisithi, Lifake irhengqa lakho, uvune; ngokuba isivuno sehlabathi sivuthiwe.</verse>
			<verse number="16">Lowo uhleli efini waliphosa irhengqa lakhe emhlabeni; wavunwa ke umhlaba.</verse>
			<verse number="17">Kwaphuma nesinye isithunywa sezulu, siphuma etempileni esemazulwini, naso sinerhengqa elibukhali.</verse>
			<verse number="18">Kwaphuma esinye isithunywa sezulu esibingelelweni, sinegunya phezu komlilo; sadanduluka ngezwi elikhulu kuleyo yayinerhengqa elibukhali, sisithi, Lifake irhengqa lakho elibukhali, uzihlanganise izihloko zomdiliya womhlaba; ngokuba iidiliya zayo zivuthiwe;</verse>
			<verse number="19">Saza isithunywa saliphosa irhengqa laso emhlabeni, sawubutha umdiliya womhlaba, sawuphosa kwisixovulelo esikhulu sewayini yomsindo kaThixo.</verse>
			<verse number="20">Isixovulelo eso saxovulwa ngaphandle komzi, kwaphuma igazi kwisixovulelo eso, lada lada lafika emikhaleni yamahashe, umgama wezitadiya eziliwaka elinamakhulu amathandathu.</verse>
		</chapter>
		<chapter number="15">
			<verse number="1">Ndabona ezulwini omnye umqondiso omkhulu, ongummangaliso; izithunywa zezulu ezisixhenxe zinazo izibetho ezisixhenxe zokugqibela; ngokuba izalisekile ingqumbo kaThixo ngazo.</verse>
			<verse number="2">Ndabona ngathi lulwandle lwegilasi, luphithikezene nomlilo; bathi abo baloyisayo irhamncwa, nomfanekiselo walo, naphezu kophawu lwalo, naphezu kwenani legama lalo, bemi phezu kolwandle lwegilasi; enemirhubhe kaThixo.</verse>
			<verse number="3">Bayivuma ingoma kaMoses, umkhonzi kaThixo, nengoma yeMvana, besithi: Mikhulu, ingummangaliso imisebenzi yakho, Nkosi, Thixo Somandla; zinobulungisa, ziyinyaniso iindlela zakho, Kumkani wenceba.</verse>
			<verse number="4">Ngubani na ongekhe akoyike, Yehova, Angalizukisi igama lakho? Ngokuba nguwe wedwa ongcwele; ngokuba zonke iintlanga ziya kuza ziqubude phambi kwakho; ngokuba ibonakalisiwe imigwebo yakho.</verse>
			<verse number="5">Ndaza emva koko ndabona, nantso ivuliwe itempile yomnquba wobungqina emazulwini.</verse>
			<verse number="6">Zaphuma ke etempileni izithunywa zezulu ezisixhenxe, zinezibetho ezisixhenxe, zambethe ilinen emhlophe eqaqambileyo, ziyibhinqile ezifubeni imibhinqo yegolide.</verse>
			<verse number="7">Yathi enye kuzo izinto eziphilileyo zone, yazinika izithunywa ezisixhenxe iingqayi zegolide ezisixhenxe, zizele ngumsindo kaThixo, odla ubomi kuse emaphakadeni asemaphakadeni.</verse>
			<verse number="8">Yazala itempile ngumsi ophuma ebuqaqawulini bukaThixo, nasemandleni akhe; akwabakho namnye unako ukungena etempileni, zada zazaliseka izibetho ezisixhenxe zezithunywa zosixhenxe.</verse>
		</chapter>
		<chapter number="16">
			<verse number="1">Ndeva izwi elikhulu liphuma etempileni, lisithi kwizithunywa zosixhenxe, Hambani niye kuziphalaza iingqayi zomsindo kaThixo phezu komhlaba.</verse>
			<verse number="2">Sahamba ke esokuqala, sayiphalaza ingqayi yaso emhlabeni; kwabakho isibetho esibi esibuhlungu ebantwini, abanophawu lwerhamncwa, abo baqubudayo kuwo umfanekiselo walo.</verse>
			<verse number="3">Esesibini isithunywa sayiphalaza ingqayi yaso elwandle; lwaba ligazi elinjengelofileyo, yaza yonke imiphefumlo ephilileyo yafa elwandle.</verse>
			<verse number="4">Saza esesithathu isithunywa sayiphalaza ingqayi yaso emilanjeni nasemithonjeni yamanzi; zaba ligazi.</verse>
			<verse number="5">Ndasiva isithunywa samanzi, sisithi: “Ulilungisa wena ukhoyo, wawukho, uyingcwele, ngokuba ugwebile wenjenje.</verse>
			<verse number="6">Ngokuba baliphalazile igazi labangcwele nelabaprofeti, wabanika igazi ukuba balisele; ngokuba befanelekile.</verse>
			<verse number="7">Ndaza ndeva esinye siphuma esibingelelweni sisithi: “Ewe, Nkosi, Thixo Somandla, ziyinyaniso, zinobulungisa izigwebo zakho.</verse>
			<verse number="8">Saza esesine isithunywa sayiphalaza ingqayi yaso elangeni; laza lanikwa igunya lokutshisa abantu ngomlilo.</verse>
			<verse number="9">Batsha abantu bubushushu obukhulu, balinyelisa igama likaThixo, onalo igunya kwezo zibetho; abaguquka bamzukise.</verse>
			<verse number="10">Saza esesihlanu isithunywa sayiphalaza ingqayi yaso etroneni yerhamncwa; baba mnyama ubukumkani bakhe; bamana beziluma iilwimi ngenxa yeentlungu;</verse>
			<verse number="11">bamnyelisa uThixo wamazulu ngenxa yeentlungu zabo, nangenxa yezilonda zabo; abaguquka emisebenzini yabo.</verse>
			<verse number="12">Esesithandathu isithunywa sayiphalaza ingqayi yaso emlanjeni omkhulu ongumEfrati; atsha amanzi awo, ukuze ilungiswe indlela yookumkani abavela empumalanga.</verse>
			<verse number="13">Ndabona kuphuma emlonyeni wenamba, nasemlonyeni werhamncwa, nasemlonyeni womprofeti wobuxoki, oomoya abathathu abangcolileyo, befana namasele.</verse>
			<verse number="14">Kuba bangoomoya beedemon, besenza imiqondiso; abaphuma baye kubo ookumkani bomhlaba, nabelimiweyo liphela, ukubahlanganisela emfazweni yaloo mini inkulu kaThixo, uSomandla.</verse>
			<verse number="15">Uyabona, ndiza njengesela. Unoyolo lowo uphaphileyo, uzigcinayo iingubo zakhe, ukuze angahambi ze, balibone ihlazo lakhe.</verse>
			<verse number="16">Wabahlanganisela endaweni ekuthiwa ngesiHebhere yiArmagedon.</verse>
			<verse number="17">Saza esesixhenxe isithunywa sayiphalaza ingqayi yaso esibhakabhakeni; kwaphuma izwi elikhulu etempileni yezulu, liphuma etroneni, lisithi, Kwenzekile;</verse>
			<verse number="18">Kwabakho izandi, neendudumo, nemibane; kwabakho nonyikimo lomhlaba olukhulu, ekungazanga kubekho lunjalo unyikimo, kuseloko kwabakhoyo abantu emhlabeni.</verse>
			<verse number="19">Umzi lowo mkhulu waba zahlulo zithathu, yathi imizi yeentlanga yawa; iBhabheli enkulu yaba sisikhumbuzo phambi koThixo, ukuba inikwe indebe yewayini yomsindo wengqumbo yakhe.</verse>
			<verse number="20">Zasaba, zonke iziqithi zabaleka, neentaba azafunyanwa.</verse>
			<verse number="21">Kwesuka kwehla ezulwini phezu kwabantu isichotho esikhulu, esibunzima bubunzima bumalunga netalente ngalinye; baza abantu bamnyelisa uThixo ngenxa yesibetho sesichotho eso; ngokuba sibe sikhulu kakhulu isibetho sayo.</verse>
		</chapter>
		<chapter number="17">
			<verse number="1">Saza seza esinye sezithunywa zezulu ezisixhenxe, ezineengqayi zosixhenxe, sathetha nam, sisithi kum, Yiza apha, ndikubonise ukugwetywa kwalo ihenyukazi elikhulu; Ndiya kukubonisa ukugwetywa kwehenyukazi elikhulu, elihleli phezu kwamanzi amaninzi;</verse>
			<verse number="2">abahenyuze nalo ookumkani bomhlaba, bathi abo bawumiyo umhlaba banxiliswe yiwayini yobuhenyu balo.</verse>
			<verse number="3">Sandisa entlango ndikuMoya; ndabona inkazana ihleli phezu kwerhamncwa elimfusa, lizele ngamagama onyeliso, lineentloko ezisixhenxe neempondo ezilishumi.</verse>
			<verse number="4">Yaye inkazana leyo ithiwe wambu ngengubo emfusa nemfusa, ihonjiswe ngegolide, namatye anqabileyo, neeperile, inendebe yegolide esandleni sayo, izele ngamasikizi nezingcoliso zobuhenyu bayo.</verse>
			<verse number="5">Ebunzi kubhalwe igama elithi, IMFIHLO, IBHABHILONI ENKULU, UNINA WAMAhenyukazi nowamasikizi omhlaba.</verse>
			<verse number="6">Ndayibona inkazana leyo inxila ligazi labangcwele, naligazi lamangqina kaYesu; ndamangaliswa ngokumangaliswa okukhulu ndakuyibona.</verse>
			<verse number="7">Sathi kum isithunywa eso, Yini na ukuba wamangaliswe? Ndokuxelela mna imfihlelo yenkazana le, neyerhamncwa eli liyithweleyo, lineentloko ezisixhenxe neempondo ezilishumi.</verse>
			<verse number="8">Irhamncwa owalibonayo lalikho, alikho; Liya kunyuka liphume enzonzobileni, liye entshabalalweni; baya kumangaliswa abo bemiyo phezu komhlaba, abamagama angabhalwanga encwadini yobomi kususela ekusekweni kwehlabathi, xa balibonayo irhamncwa elaye likho, lisithi, akakho, ukanti ukho.</verse>
			<verse number="9">Nantsi ingqiqo enobulumko. Iintloko ezisixhenxe ezi ziintaba ezisixhenxe, ehleli phezu kwazo inkazana leyo.</verse>
			<verse number="10">Kananjalo zona zingookumkani abasixhenxe: abahlanu bawile, omnye ukho, omnye akakafiki; athi ke akufika, athabathe ixesha elifutshane.</verse>
			<verse number="11">Irhamncwa elaye likho, elingasekhoyo, lona lingowesibhozo, ukwangowabasixhenxe, liye entshabalalweni.</verse>
			<verse number="12">Iimpondo ezilishumi ozibonileyo zingookumkani abalishumi, bona abo bangekabi nabukumkani. 11 R kodwa ke bamkela igunya njengookumkani ilixa elinye kunye nerhamncwa.</verse>
			<verse number="13">Aba banambono-nye; baya kunikela amandla negunya labo kulo irhamncwa.</verse>
			<verse number="14">Aba baya kwenza imfazwe neMvana. IMvana iya kubeyisa, ngokuba inguNkosi kankosi, inguKumkani kakumkani; nabo banayo babiziweyo, banyuliwe, bathembekileyo.</verse>
			<verse number="15">Sathi kum, Amanzi lawa manzi uwabonileyo, apho lihleli khona ihenyukazi, ngabantu, nezihlwele, neentlanga, neelwimi.</verse>
			<verse number="16">Iimpondo ezilishumi owazibonayo phezu kwerhamncwa, ngabo baya kulithiya ihenyukazi, baliphanzise, balihlube, bayidle inyama yalo, balitshise ngomlilo.</verse>
			<verse number="17">Kuba uThixo ubeke ezintliziyweni zabo ukuba benze ingcinga yakhe, benze ngcinga-nye, babunike irhamncwa ubukumkani babo, ade azaliseke amazwi kaThixo.</verse>
			<verse number="18">Inkazana owayibonayo nguloo mzi mkhulu, ulawula ookumkani bomhlaba.</verse>
		</chapter>
		<chapter number="18">
			<verse number="1">Ndaza emva koko ndabona isithunywa sezulu sisihla, siphuma ezulwini, sinegunya elikhulu; kwaye umhlaba wakhanyiselwa bubuqaqawuli bakhe.</verse>
			<verse number="2">Sadanduluka ngamandla, ngezwi elikhulu, sisithi, Iwile, iwile iBhabheli enkulu, yaba likhaya leedemon, nentolongo yoomoya bonke abangcolileyo, nentolongo yeentaka zonke ezingcolileyo, ezithiyekileyo.</verse>
			<verse number="3">Ngokuba zonke iintlanga zisele kuyo iwayini yomsindo wobuhenyu bayo, Nookumkani bomhlaba bahenyuza nayo, Nabarhwebi bomhlaba baba zizityebi, ngenxa yobuninzi bokudla kwayo.</verse>
			<verse number="4">Ndaza ndeva elinye izwi liphuma ezulwini lisithi: “Phumani kuyo, bantu bam, ukuze ningadlelani nayo ngezono zayo, nokuze ningamkeliswa kwizibetho zayo.</verse>
			<verse number="5">Izono zayo ziye zafikelela emazulwini, Nezinto zayo zokungalungisi uzikhumbule uThixo.</verse>
			<verse number="6">Mbuyekezeni njengoko naye ndanivuzayo, niyibuyekeze kabini ngokwemisebenzi yayo;</verse>
			<verse number="7">Yinikeni intuthumbo nesijwili, ngangoko yazizukisayo, yaxhamla iziyolo; ngokuba ibisithi entliziyweni yayo, Ndihleli ndingukumkanikazi, andimhlolokazi, andisayi kubona sijwili.</verse>
			<verse number="8">Ngenxa yoko ziya kufika ngamini-nye izibetho zayo, Ukufa, nesijwili, nendlala; Iya kutsha ngumlilo; ngokuba ligorha iNkosi uYehova, lowo uyigwebayo.</verse>
			<verse number="9">Ookumkani bomhlaba, abo bahenyuza nayo, baxhamla iziyolo nayo, baya kuyimbambazela, bayenzele isijwili, bakuwubona umsi wokutsha kwayo;</verse>
			<verse number="10">Bemi kude, ngenxa yokoyika intuthumbo yayo, Besithi, Yeha, yeha, mzi mkhulu iBhabheli, mzi unamandla! ngokuba kufike ngaxa linye umgwebo wakho.</verse>
			<verse number="11">Nabarhwebi bomhlaba baya kuyililela, benze isijwili ngenxa yayo; kuba akusekho bani uluthengayo urhwebo lwabo;</verse>
			<verse number="12">Urhwebo lwegolide, nesilivere, namatye anqabileyo, neeperile, nelinen ecikizekileyo, nemfusa, nesilika, nebomvu, nomthi wakho wonke, neempahla zonke zeempondo zeendlovu, neempahla zonke zomthi onqabileyo; nobhedu, nesinyithi, nelitye lenyengane;</verse>
			<verse number="13">nesinamon, neziqhumiso, namafutha aqholiweyo, nentlaka yokuqhumisa, newayini, neoli, nomgubo ocoliweyo, nengqolowa, neenkomo, nempahla emfutshane, namahashe, neenqwelo, nezicaka, nemiphefumlo yabantu.</verse>
			<verse number="14">Neziqhamo ezikhanukwa ngumphefumlo wakho zimkile kuwe, nazo zonke izinto ezityebileyo neziqaqambileyo zimkile kuwe; akusayi kuphinda uzifumane.</verse>
			<verse number="15">Abarhwebi bezo zinto, abo batyeba ngayo, Baya kuma kude, ngenxa yokoyika intuthumbo yayo, belila nokwenza isijwili;</verse>
			<verse number="16">Besithi, Yeha, yeha, mzi mkhulu Owawuthiwe wambu ngelinen ecikizekileyo, nengubo ebomvu, nengubo emfusa, Uhonjiswe ngegolide, namatye anqabileyo, neeperile!</verse>
			<verse number="17">Ngokuba buphanziswe ngalixa linye ubutyebi obungaka. Bonke oomatiloshe, nebandla lonke lasezinqanaweni, noomateloshe, nabo bonke abashishina elwandle, bema kude.</verse>
			<verse number="18">Baye bedanduluka, bakuwubona umsi wokutsha kwayo, besithi, Nguwuphi na ofana nalo mzi mkhulu?</verse>
			<verse number="19">Bagalela uthuli entloko, Bamana bedanduluka, belila, besenza isijwili, Besithi, Yeha, yeha, mzi mkhulu, Apho baba nobutyebi khona bonke aba baneenqanawa elwandle, ngeento ezinqabileyo zawo! ngokuba ngalixa linye uphanzisiwe.</verse>
			<verse number="20">Wenzele imihlali, nina mazulu, nani bapostile bangcwele, nani baprofeti; ngokuba uThixo ukuphindezele phezu kwayo.</verse>
			<verse number="21">Saza isithunywa esinamandla safunqula ilitye, langa lilitye lokusila, ukuba likhulu kwalo, saliphosa elwandle, sisithi, Iya kwenjiwa nje ke ukugadlelwa kwayo iBhabheli, umzi omkhulu, ingabi safunyanwa.</verse>
			<verse number="22">Nesandi sababethi beehadi, neseemvumi, nesabagwali, nesabavutheli-xilongo, asisayi kuba saviwa kuwe; Neengcibi zonke zobungcibi bonke azisayi kuba safunyanwa kuwe; Nesandi selitye lokusila asisayi kuba saviwa kuwe;</verse>
			<verse number="23">Nokukhanya kwesibane akusayi kuba sakhanya kuwe; Nezwi lomyeni nelomtshakazi alisayi kuba saviwa kuwe; ngokuba abarhwebi bakho bebengamanene omhlaba; ngokuba zonke iintlanga zalahlekiswa kukukhafula kwakho.</verse>
			<verse number="24">Kuwo kwafunyanwa igazi labaprofeti, nelabangcwele, nelabo bonke abasikiweyo emhlabeni.</verse>
		</chapter>
		<chapter number="19">
			<verse number="1">Ndaza emva koko ndeva izwi elikhulu lesihlwele esikhulu emazulwini lisithi: Haleluya! Usindiso, nozuko, nembeko, namandla, ngaYehova uThixo wethu;</verse>
			<verse number="2">Ngokuba iyinyaniso, inobulungisa, imigwebo yakhe;</verse>
			<verse number="3">Babuya bathi, Haleluya! Umsi wayo unyuka ngonaphakade kanaphakade.</verse>
			<verse number="4">Awa amadoda amakhulu amashumi mabini anamane, nezinto eziphilileyo zone, amnqula uThixo ohleli etroneni, esithi, Amen! Alleluya.</verse>
			<verse number="5">Kwaphuma ilizwi etroneni, lisithi, Mdumiseni uThixo wethu, nonke nina bakhonzi bakhe, Nani bamoyikayo, abancinane kwanabakhulu.</verse>
			<verse number="6">Ndaza ndeva sanga sisandi sesihlwele esikhulu, sanga sisandi samanzi amaninzi, sanga sisandi seendudumo ezinamandla, sisithi: “Haleluya!</verse>
			<verse number="7">Masigcobe, sigcobe, siyizukise; ngokuba ufikile umsitho weMvana, nomfazi wayo uzilungisile.</verse>
			<verse number="8">Wanikwa ukuba athiwe wambu ngelinen ecikizekileyo, eqaqambileyo, emhlophe; kuba ilinen ecikizekileyo leyo bubulungisa babangcwele.</verse>
			<verse number="9">Yathi kum, Bhala uthi, Banoyolo abo bamenyelwe kwisidlo somtshato weMvana. Sathi kum, La ngamazwi ayinyaniso kaThixo.</verse>
			<verse number="10">Ndawa ezinyaweni zaso, ukuba ndiqubude kuso. Sithi kum, Lumka, ungenjenjalo; ndingumkhonzi kunye nawe, nabazalwana bakho abanobungqina bukaYesu; qubuda kuThixo, kuba ubungqina bukaYesu bungumoya wesiprofeto.</verse>
			<verse number="11">Ndalibona izulu livulekile, nalo ihashe elimhlophe; Lowo ke wayehleli phezu kwalo ubizwa ngokuba nguThembekile, nguNyaniso; ugweba ngobulungisa, enze imfazwe.</verse>
			<verse number="12">Amehlo akhe enjengelangatye lomlilo, entloko izizithsaba ezininzi; waye negama libhaliwe, ekungekho bani ulaziyo, ingenguye ngokwakhe.</verse>
			<verse number="13">Wayethiwe wambu ngengubo ethiwe nkxu egazini; igama lakhe kuthiwa nguLizwi likaThixo.</verse>
			<verse number="14">Wayelandelwa yimikhosi yasezulwini, ikhwele amahashe amhlophe, yambethe ilinen ecikizekileyo, emhlophe, ecocekileyo.</verse>
			<verse number="15">Emlonyeni wakhe kuphuma ikrele elibukhali, ukuze azithi qwaka ngalo iintlanga. Uya kuzalusa ngentonga yentsimbi, exovula isixovulelo sewayini yomsindo nengqumbo kaThixo uSomandla.</verse>
			<verse number="16">Engutyeni yakhe nasethangeni lakhe wayenegama libhaliwe kwathiwa, uKumkani kaKumkani, uNkosi kaNkosi.</verse>
			<verse number="17">Ndabona isithunywa sezulu, simi elangeni; sadanduluka ngezwi elikhulu, sisithi kuzo zonke iintaka eziphaphazelayo esazulwini sezulu, Yizani nihlanganisele esidlweni sikaThixo omkhulu;</verse>
			<verse number="18">ukuze nidle inyama yookumkani, nenyama yabathetheli, nenyama yamagorha, nenyama yamahashe, neyabakhweli bawo, nenyama yabantu bonke, abakhululekileyo nabangamakhoboka, nabancinane, kwaye mkhulu.</verse>
			<verse number="19">Ndalibona irhamncwa, nookumkani bomhlaba, nemikhosi yabo, behlanganisene ndawonye ukuba benze imfazwe nalowo uhleli ehasheni, nomkhosi wakhe.</verse>
			<verse number="20">Labanjwa ke irhamncwa; kunye nalo kwabanjwa umprofeti obuxoki, lowo wayenzayo imiqondiso emehlweni alo, wabalahlekisa ngayo abo balwamkelayo uphawu lwerhamncwa, nabo baqubuda kuwo umfanekiselo walo; Bobabini baphoswa behleli edikeni lomlilo elivutha isulfure.</verse>
			<verse number="21">Abaseleyo babulawa ngekrele lalowo uhleli ehasheni, ikrele eliphuma emlonyeni wakhe; zathi zonke iintaka zahlutha yinyama yabo.</verse>
		</chapter>
		<chapter number="20">
			<verse number="1">Ndabona isithunywa sezulu, sisihla siphuma emazulwini, sinesitshixo senzonzobila, nomxokelelwane omkhulu esandleni saso.</verse>
			<verse number="2">Yayibamba inamba, loo nyoka yakudala enguMtyholi, uSathana ke, yayibopha iminyaka eliwaka.</verse>
			<verse number="3">Sayiphosa enzonzobileni, samvalela, satywina phezu kwayo, ukuze ingabi sazilahlekisa iintlanga, ide izaliseke iminyaka eliwaka; emva koko umelwe kukuthi akhululwe ixeshana.</verse>
			<verse number="4">Ndabona iitrone, nabahleli phezu kwazo, banikwa ugwebo; ndayibona imiphefumlo yababenqunyulwe iintloko ngenxa yobungqina bukaYesu, nangenxa yelizwi likaThixo, ababengalinquli irhamncwa nerhamncwa, umfanekiso wakhe, bengalwamkelanga uphawu lwakhe emabunzini abo, nasezandleni zabo; badla ubomi, baba ngookumkani kunye noKristu iminyaka eliwaka.</verse>
			<verse number="5">Ke abafileyo abaseleyo ababuyanga badle bomi, yada yazaliseka iminyaka eliwaka. Olo luvuko lokuqala.</verse>
			<verse number="6">Unoyolo, ungcwele, lowo unesabelo eluvukweni lokuqala; ukufa kwesibini akunagunya kubo abanjalo; baya kusuka babe ngababingeleli bakaThixo nabakaKristu, babe ngookumkani kunye naye iminyaka eliwaka.</verse>
			<verse number="7">Xa ithe yazaliseka iminyaka eliwaka, uSathana uya kukhululwa entolongweni.</verse>
			<verse number="8">Uya kuphuma, aye kuzilahlekisa iintlanga eziseziphelweni zone zomhlaba, uGogi noMagogi, ukubahlanganisela emfazweni, inani labo linjengentlabathi yolwandle.</verse>
			<verse number="9">Banyuka, baya kububanzi behlabathi, bayirhawula inqaba yomkhosi wabangcwele, nomzi othandiweyo; kwehla umlilo uphuma kuThixo, uphuma ezulwini, wabadla wabadla.</verse>
			<verse number="10">Umtyholi lowo ubalahlekisayo waphoswa edikeni lomlilo nesulfure, apho likhona irhamncwa nomprofeti wobuxoki; baya kuthuthunjiswa imini nobusuku, kuse emaphakadeni asemaphakadeni.</verse>
			<verse number="11">Ndabona itrone enkulu emhlophe, nalowo uhleli phezu kwayo, owathi umhlaba nezulu wasaba ebusweni bakhe, azafunyanelwa ndawo ke.</verse>
			<verse number="12">Ndababona abafileyo, abancinane nabakhulu, bemi phambi koThixo; Zavulwa iincwadi, kwavulwa nenye incwadi, eyeyobomi; bagwetywa abafileyo ngokubhaliweyo ezincwadini ezo, ngokwemisebenzi yabo.</verse>
			<verse number="13">Lwathi ulwandle lwabakhupha abafileyo abakulo; kwathi ukufa nelabafileyo kwabakhupha abafileyo abakhona; bagwetywa elowo ngokwemisebenzi yakhe.</verse>
			<verse number="14">Kwaza ukufa nelabafileyo kwaphoswa edikeni lomlilo. Oko kukufa kwesibini.</verse>
			<verse number="15">Uthe ongafunyanwanga ebhaliwe encwadini yobomi, waphoswa edikeni lomlilo.</verse>
		</chapter>
		<chapter number="21">
			<verse number="1">Ndabona izulu elitsha, nomhlaba omtsha; kuba elokuqala izulu nowokuqala umhlaba udlule, nolwandle alusekho, akwaba sabakho lwandle.</verse>
			<verse number="2">Ndaza mna, Yohane, ndawubona umzi ongcwele, iYerusalem entsha, usihla uphuma kuThixo, uphuma emazulwini, ulungisiwe njengomtshakazi ehonjiselwe indoda yakhe.</verse>
			<verse number="3">Ndeva izwi elikhulu liphuma emazulwini, lisithi, Yabona, umnquba lo kaThixo unabantu; uya kuhlala nabo emnqubeni, bona babe ngabantu bakhe, yena uThixo abe nabo, enguThixo wabo.</verse>
			<verse number="4">Azisule uThixo zonke iinyembezi emehlweni abo; kungabi sabakho kufa, kungabi sabakho nasijwili, nakukhala, nantlungu; ngokuba izinto zokuqala zigqithile.</verse>
			<verse number="5">Waza lowo uhleli phezu kwetrone wathi, Uyabona, izinto zonke ndizenza ntsha. Wathi kum, Bhala; ngokuba la mazwi ayinyaniso, athembekileyo.</verse>
			<verse number="6">Wathi kum, Kwenzekile. Mna ndinguAlfa no-Omega, isiqalo nesiphelo; mna ndomnika lowo unxaniweyo emthonjeni wamanzi obomi, ngesisa.</verse>
			<verse number="7">Lowo weyisayo uya kuzidla ilifa izinto zonke; kwaye ndiya kuba nguThixo wakhe, yena abe ngunyana wam.</verse>
			<verse number="8">Ke wona amagwala, nabangakholwayo, nabangamasikizi, nababulali, nabenzi bombulo, nabakhafuli, nabakhonzi bezithixo, nawo onke amaxoki, isabelo sawo siya kuba sedikeni elivutha umlilo nesulfure. Oko kukufa kwesibini.</verse>
			<verse number="9">Saza seza kum esinye sezithunywa zezulu ezisixhenxe, ezineengqayi ezisixhenxe, ezizele zizibetho zosixhenxe zokugqibela, sathetha nam sisithi, Yiza apha, ndikubonise umtshakazi, umfazi wayo iMvana.</verse>
			<verse number="10">Sandisa ndikuMoya entabeni enkulu, ephakamileyo, sandibonisa umzi omkhulu, iYerusalem engcwele, usihla uphuma emazulwini, uvela kuThixo;</verse>
			<verse number="11">Isikhanyiso sawo sifana nelitye elinqabileyo kakhulu, langa leyaspisi ebengezela njengekristale.</verse>
			<verse number="12">Unodonga olukhulu oluphakamileyo, unamasango alishumi elinamabini, phezu kwamasango unezithunywa zezulu ezilishumi elinazibini, kubhalwe kuwo amagama angawezizwe ezilishumi elinazibini zoonyana bakaSirayeli.</verse>
			<verse number="13">Ngasempumalanga kukho amasango amathathu; ngasentla ngamasango mathathu; ngasezantsi ngamasango mathathu; ngasentshonalanga ingamasango mathathu.</verse>
			<verse number="14">Udonga lomzi lunamatye eziseko alishumi elinamabini, kuwo ingamagama abapostile abalishumi elinababini bayo iMvana.</verse>
			<verse number="15">Lowo ubethetha nam wayenengcongolo yegolide, ukuba awulinganise umzi lowo, namasango awo, nodonga lwawo.</verse>
			<verse number="16">Isixeko eso sasinamacala amane ambombo-ne, ubude bungangobubanzi bawo. Wawulinganisa umzi lowo ngengcongolo, wazitadiya ezilishumi elinesibini lamawaka; ubude nobubanzi nokuphakama kwawo kuyalingana.</verse>
			<verse number="17">Walulinganisa nodonga lwaso, ikhulu elinamanci mane anesine leekubhite, ngokomlinganiso womntu, oko kukuthi, owengelosi.</verse>
			<verse number="18">Isakhiwo sodonga lwaso yiyaspisi; umzi ke yigolide engcwengekileyo, efana negilasi ebonakalelayo;</verse>
			<verse number="19">Namatye eziseko zodonga lomzi ayevathiswe ngamatye anqabileyo onke. Isiseko sokuqala yiyaspisi; eyesibini yisafire; eyesithathu yaba yikalkedoni; esesine yiemeraldi;</verse>
			<verse number="20">Eyesihlanu ibiyisardoniki; eyesithandathu ibiyisardiyo; eyesixhenxe yikrizolite; elesibhozo libe yikrizoli; elesithoba yitopazi; eleshumi yikrisopraso; eleshumi elinanye libe yihakinto; eleshumi elinesibini yiametiste.</verse>
			<verse number="21">Namasango lawo alishumi elinamabini aziiperile ezilishumi elinambini; isango ngalinye lenziwe ngaperile-nye; nesitrato somzi yigolide engcwengekileyo, njengegilasi ebonakalelayo.</verse>
			<verse number="22">Andibonanga tempile kuwo, kuba iNkosi uThixo uSomandla nayo iMvana yitempile yawo.</verse>
			<verse number="23">Ke umzi lowo awufuni langa, kwanayo inyanga, kuba ubuqaqawuli bukaThixo buwukhanyisela, nayo iMvana isisibane sawo.</verse>
			<verse number="24">Iintlanga zabo basindiswayo ziya kuhamba ekukhanyeni kwawo; ookumkani bomhlaba bazise kuwo uzuko nembeko yabo.</verse>
			<verse number="25">Amasango awo akasayi kuvalwa mini kwaphela, kuba ubusuku abuyi kubakho khona.</verse>
			<verse number="26">Baya kuzisa uzuko nembeko yeentlanga ezo kuwo.</verse>
			<verse number="27">Akuyi kungena kuwo nanye into eyenza inqambi, eyenza isikizi, nobuxoki; abaya kungena ngabo bodwa babhaliweyo encwadini yobomi yeMvana.</verse>
		</chapter>
		<chapter number="22">
			<verse number="1">za sandibonisa umlambo wamanzi obomi, uqaqambile, ngathi ngumkhenkce, uphuma etroneni kaThixo neyeMvana.</verse>
			<verse number="2">Phakathi kwesitrato sawo namacala omabini omlambo, kukho umthi wobomi, ovelisa iintlobo zeziqhamo ezilishumi elinambini, unika iinyanga ngeenyanga zonke isiqhamo sawo; abe amagqabi omthi lowo engawokuphilisa imimoya, izizwe.</verse>
			<verse number="3">Akusayi kuba sabakho nasinye isiqalekiso; kodwa itrone kaThixo neyeMvana iya kubakho kuwo; abakhonzi bakhe bamkhonze;</verse>
			<verse number="4">Aya kububona ubuso bakhe; negama lakhe liya kuba semabunzini abo.</verse>
			<verse number="5">Akuyi kubakho busuku khona; abafuni sibane, nakukhanya kwelanga; ngokuba iNkosi uThixo iya kuzikhanyisela, zilawule ngonaphakade kanaphakade.</verse>
			<verse number="6">Sathi kum, La mazwi athembekile, ayinyaniso; iNkosi, uThixo wabaprofeti abangcwele, yathuma isithunywa sayo sasemazulwini ukubabonisa abakhonzi bayo izinto ezimele ukubakho kamsinya.</verse>
			<verse number="7">Yabona, ndiyeza kamsinya; unoyolo lowo uwagcinayo amazwi esiprofeto sayo le ncwadi.</verse>
			<verse number="8">Mna, Yohane, ndingulowo ubezibona ezi zinto, eziva; Ndathi ndakuva, ndakubona, ndawa ndaqubuda phambi kweenyawo zesithunywa sezulu esandibonisa ezi zinto.</verse>
			<verse number="9">Sithi kum, Lumka, ungenjenjalo; ngokuba ndingumkhonzi kunye nawe, nabazalwana bakho abaprofeti, nabo bawagcinayo amazwi ale ncwadi; qubuda kuThixo.</verse>
			<verse number="10">Sathi kum, Musa ukuwatywina amazwi esiprofeto sale ncwadi; kuba ixesha likufuphi.</verse>
			<verse number="11">Lowo ungongendawo makahlale engongendawo; nalowo uyinyhukunyhuku, makaselehlala eyinyhukunyhuku; lowo ulilungisa makahlale elilungisa; nongcwele makahlale ngcwele.</verse>
			<verse number="12">Yabona, ndiyeza kamsinya; umvuzo wam unam, wokuba ndivuze elowo njengoko umsebenzi wakhe uya kuba njalo.</verse>
			<verse number="13">Mna ndinguAlfa no-Omega, isiqalo nesiphelo, owokuqala nowokugqibela.</verse>
			<verse number="14">Banoyolo abo bayenzayo imithetho yakhe, ukuze babe negunya kuwo umthi wobomi, bangene ngamasango kuwo umzi.</verse>
			<verse number="15">Ngaphandle ke zizinja, nabakhafuli, nabenzi bombulo, nababulali, nabakhonzi bezithixo, nabo bonke ababuthandayo, ababenzayo ubuxoki.</verse>
			<verse number="16">Mna, Yesu, ndasithuma isithunywa sam sasemazulwini, ukuba ndizingqine kuni ezi zinto ngawo amabandla. Mna ndiyingcambu nenzala kaDavide, ikhwezi eliqaqambileyo lokusa.</verse>
			<verse number="17">uMoya nomtshakazi bathi, Yiza. Lowo uvayo makathi, Yiza. Lowo unxaniweyo makeze; nosukuba ethanda, makawathabathe amanzi obomi ngesisa.</verse>
			<verse number="18">Kuba ndiyangqina kubo bonke abawevayo amazwi esiprofeto sale ncwadi, ukuba, Ukuba uthe umntu wongeza kwezo zinto, uThixo uya kongeza kuye izibetho ezibhaliweyo kule ncwadi;</verse>
			<verse number="19">Ukuba ke uthe umntu wasusa kuwo amazwi encwadi yesi siprofeto, uThixo uya kusisusa isabelo sakhe encwadini yobomi, nakuwo umzi ongcwele, nakuzo izinto ezibhaliweyo kule ncwadi.</verse>
			<verse number="20">Uthi lowo uzingqinayo ezi zinto, Ewe, ndiyeza kamsinya. Amen. Ewe, yiza, Nkosi Yesu.</verse>
			<verse number="21">Ubabalo lweNkosi yethu uYesu Kristu malube nani nonke. Amen.</verse>
		</chapter>
	</book>
</bible>