<?xml version="1.0" encoding="UTF-8"?>
<bible language="Armenian 2019 (Western Armenian New Translation - Armenian Catholicosate of Cilicia - New Testament)" status="© Bible Society Lebanon (BSL), 2001/2019" link="https://www.bible.com/bible/2325/MAT.1.WANTACOC">
	<testament name="New">
		<book number="40">
			<chapter number="1">
				<verse number="1">Այս է ազգաբանութիւնը Յիսուս Քրիստոսի, որ Դաւիթի Որդին է եւ Աբրահամի Որդին։</verse>
				<verse number="2">Աբրահամ ծնաւ Իսահակը, Իսահակ՝ Յակոբը, Յակոբ՝ Յուդան եւ անոր եղբայրները,</verse>
				<verse number="3">Յուդա իր Թամար կնոջմէն՝ Ֆարէսն ու Զարան, Ֆարէս ծնաւ Եզրոնը, Եզրոն՝ Արամը,</verse>
				<verse number="4">Արամ՝ Ամինադաբը, Ամինադաբ՝ Նաասոնը, Նաասոն՝ Սալմոնը,</verse>
				<verse number="5">Սալմոն իր Ռախաբ կնոջմէն ծնաւ Բոոսը, Բոոս իր Հռութ կնոջմէն՝ Օբէդը, Օբէդ՝ Յեսսէն,</verse>
				<verse number="6">Յեսսէ՝ Դաւիթ թագաւորը։ Դաւիթ թագաւոր ծնաւ Սողոմոնը Ուրիայի կնոջմէն,</verse>
				<verse number="7">Սողոմոն ծնաւ Րոբոամը, Րոբոամ՝ Աբիան, Աբիա՝ Ասաֆը,</verse>
				<verse number="8">Ասաֆ՝ Եոսաֆատը, Եոսաֆատ՝ Եորամը, Եորամ՝ Ոզիան,</verse>
				<verse number="9">Ոզիա՝ Եոաթամը, Եոաթամ՝ Աքազը, Աքազ՝ Եզեկիան,</verse>
				<verse number="10">Եզեկիա՝ Մանասէն, Մանասէ՝ Ամոսը, Ամոս՝ Եոսիան,</verse>
				<verse number="11">Եոսիա՝ Եքոնիան եւ անոր եղբայրները, Բաբելոնեան գերութեան շրջանին։</verse>
				<verse number="12">Բաբելոնեան գերութենէն ետք Եքոնիա ծնաւ Սալաթիէլը, Սալաթիէլ՝ Զօրաբաբէլը,</verse>
				<verse number="13">Զօրաբաբէլ՝ Աբիուդը, Աբիուդ՝ Եղիակիմը, Եղիակիմ՝ Ազորը,</verse>
				<verse number="14">Ազոր՝ Սադոկը, Սադոկ՝ Աքինը, Աքին՝ Ելիուդը,</verse>
				<verse number="15">Ելիուդ՝ Եղիազարը, Եղիազար՝ Մատթանը, Մատթան՝ Յակոբը,</verse>
				<verse number="16">Յակոբ ծնաւ Յովսէփը, որ Մարիամի նշանածն էր, եւ Մարիամէն ծնաւ Յիսուս, որ կոչուեցաւ Քրիստոս։</verse>
				<verse number="17">Արդ, Աբրահամէն մինչեւ Դաւիթ կայ տասնըչորս սերունդ, Դաւիթէն մինչեւ Բաբելոնեան գերութիւն՝ տասնչորս սերունդ եւ բաբելոնեան գերութենէն մինչեւ Քրիստոս՝ տասնըչորս սերունդ։</verse>
				<verse number="18">Այսպէս պատահեցաւ Յիսուս Քրիստոսի ծնունդը։ Իր մայրը՝ Մարիամ, նշանուած էր Յովսէփի հետ, սակայն նախ քան ամուսնութիւնը Մարիամ յղի մնաց Սուրբ Հոգիէն։</verse>
				<verse number="19">Յովսէփ՝ անոր նշանածը, արդար մարդ մը ըլլալուն՝ չուզեց հանրութեան առջեւ խայտառակել զայն, այլ խորհեցաւ լռելեայն ետ ընել իրենց նշանախօսութիւնը։</verse>
				<verse number="20">Մինչ այս մասին կը մտածէր, ահա Տիրոջ Հրեշտակը երազի մը մէջ երեւցաւ իրեն եւ ըսաւ. – Յովսէ՛փ, Դաւիթի՛ որդի, մի՛ վախնար ամուսնանալու նշանածիդ՝ Մարիամի հետ, որովհետեւ իր մէջ յղացուածը Սուրբ Հոգիէն է։</verse>
				<verse number="21">Որդի մը պիտի ծնի եւ զայն պիտի կոչես Յիսուս, որովհետեւ անիկա իր ժողովուրդը իրենց մեղքերէն պիտի փրկէ։</verse>
				<verse number="22">Այս բոլորը պատահեցան, որպէսզի կատարուի այն ինչ որ Տէրը ըսաւ Եսայի մարգարէին միջոցաւ.–</verse>
				<verse number="23">«Ահա կոյսը պիտի յղանայ եւ որդի մը ծնի, եւ զայն պիտի կոչեն Էմմանուէլ», որ կը նշանակէ՝ Աստուած մեզի հետ։</verse>
				<verse number="24">Երբ Յովսէփ արթնցաւ, կատարեց ինչ որ Տիրոջ հրեշտակը հրամայեց իրեն եւ ամուսնացաւ իր նշանածին՝ Մարիամի հետ.</verse>
				<verse number="25">բայց չյարաբերեցաւ անոր հետ, մինչեւ որ իր անդրանիկ զաւակը ծնաւ, եւ զայն Յիսուս կոչեց։</verse>
			</chapter>
			<chapter number="2">
				<verse number="1">Հերովդէս թագաւորի օրերուն էր, որ Յիսուս ծնաւ Հրէաստանի Բեթլեհէմ քաղաքին մէջ։ Եւ ահա արեւելքէն մոգեր եկան Երուսաղէմ</verse>
				<verse number="2">եւ հարցուցին. – Ո՞ւր է Հրեաներու նորածին թագաւորը. մենք տեսանք անոր աստղը արեւելքի մէջ եւ եկանք երկրպագելու իրեն։</verse>
				<verse number="3">Երբ Հերովդէս թագաւոր լսեց ասիկա՝ վրդովեցաւ, եւ իրեն հետ՝ Երուսաղէմի բոլոր բնակիչները։</verse>
				<verse number="4">Կանչեց ժողովուրդի բոլոր աւագ քահանաներն ու Օրէնքի ուսուցիչները եւ հարցուց անոնց, թէ ո՛ւր պիտի ծնէր Քրիստոսը ։</verse>
				<verse number="5">Անոնք պատասխանեցին. – Հրէաստանի Բեթլեհէմ քաղաքին մէջ, որովհետեւ Միքիա մարգարէն այսպէս գրած է.–</verse>
				<verse number="6">«Դո՛ւն, Բեթլեհէ՛մ, Յուդայի քաղաք, հռչակով նուազ չես Յուդայի միւս քաղաքներէն. որովհետեւ քեզմէ պիտի ելլէ իշխան մը, որ պիտի հովուէ իմ ժողովուրդս՝ Իսրայէլը»։</verse>
				<verse number="7">Այն ատեն Հերովդէս գաղտնաբար իր մօտ կանչեց մոգերը եւ անոնցմէ ստուգեց աստղին երեւելուն ժամանակը։</verse>
				<verse number="8">Ապա զանոնք Բեթլեհէմ ղրկեց, պատուիրելով. – Գացէք եւ ստոյգ տեղեկութիւններ քաղելով գտէ՛ք երեխան, եւ երբ գտնէք՝ ինծի իմացուցէք, որպէսզի ե՛ս ալ գամ եւ երկրպագեմ իրեն։ –</verse>
				<verse number="9">...</verse>
				<verse number="10">Թագաւորին այս հրահանգը լսելէ ետք, մոգերը մեկնեցան։ Անոնք չափազանց ուրախացան, երբ կրկին տեսան այն աստղը, որ արեւելքի մէջ տեսեր էին. եւ ահա աստղը առաջնորդեց զիրենք մինչեւ որ եկաւ ու կեցաւ այն վայրին վրայ ուր երեխան կը գտնուէր։</verse>
				<verse number="11">Երբ տուն մտան, տեսան երեխան իր մօրը՝ Մարիամի հետ, եւ մինչեւ գետին խոնարհելով երկրպագեցին մանուկին։ Ապա բացին իրենց արկղերը եւ Յիսուսի ընծայեցին իրենց նուէրները՝ ոսկի, կնդրուկ եւ զմուռս ։</verse>
				<verse number="12">Յետոյ ուրիշ ճամբով գացին իրենց երկիրը, առանց Հերովդէսի հանդիպելու, ինչպէս որ Աստուած երազի մը մէջ հրահանգեց իրենց։</verse>
				<verse number="13">Երբ մոգերը Բեթլեհէմէն մեկնեցան, Տիրոջ հրեշտակը Յովսէփի երեւցաւ երազի մը մէջ եւ ըսաւ. – Ե՛լ, ա՛ռ մանուկն ու անոր մայրը եւ փախիր Եգիպտոս. հո՛ն մնա մինչեւ որ ըսեմ քեզի, որովհետեւ Հերովդէս կը փնտռէ մանուկը՝ զայն սպաննելու համար։</verse>
				<verse number="14">Յովսէփ արթնցաւ, գիշերով առաւ մանուկն ու անոր մայրը եւ գնաց Եգիպտոս,</verse>
				<verse number="15">Շուր մնաց մինչեւ Հերովդէսի մահը։ Այս ձեւով իրականացաւ Տիրոջ խօսքը, Ովսիա մարգարէի բերնով ըսուած. «Եգիպտոսէն կանչեցի իմ որդիս»։</verse>
				<verse number="16">Իսկ Հերովդէս, երբ տեսաւ որ մոգերը զինք խաղի բերին, սաստիկ զայրացաւ եւ մարդիկ ղրկեց, որպէսզի սպաննեն Բեթլեհէմի մէջ եւ անոր շրջակայքը գտնուող բոլոր երեխաները, որոնք երկու տարեկան եւ կամ աւելի փոքր էին, նկատի առնելով Յիսուսի ծննդեան ժամանակը, որ ստուգած էր մոգերէն։</verse>
				<verse number="17">Այսպէս իրականացաւ այն՝ ինչ որ Տէրը Երեմիա մարգարէին բերնով կ՚ըսէ.–</verse>
				<verse number="18">«Գոյժ մը լսուեցաւ Ռամայի մէջ, ողբ, հեծեծանք եւ լացուկոծ դառնագին. Ռաքէլ իր զաւակներուն համար կու լար եւ մխիթարուիլ չէր ուզեր, քանի այլեւս անոնք չկային»։</verse>
				<verse number="19">Հերովդէսի մահէն ետք, ահա Տիրոջ հրեշտակը Եգիպտոսի մէջ Յովսէփի երեւցաւ երազի մը մէջ</verse>
				<verse number="20">եւ ըսաւ. – Ե՛լ, ա՛ռ մանուկն ու անոր մայրը եւ վերադարձիր Իսրայէլի երկիրը, որովհետեւ մանուկը սպաննել ուզողները մեռան։</verse>
				<verse number="21">Յովսէփ ելաւ, առաւ մանուկն ու անոր մայրը եւ վերադարձաւ Իսրայէլի երկիրը։</verse>
				<verse number="22">Սակայն երբ լսեց որ Արքեղայոսը թագաւորած է Հրէաստանի վրայ՝ իր հօրը Հերովդէսի տեղ, հոն երթալու վախցաւ։ Փոխարէնը, երազի մը մէջ իրեն հրամայուածին համաձայն՝ գնաց Գալիլեայի կողմերը</verse>
				<verse number="23">եւ եկաւ բնակեցաւ Նազարէթ քաղաքին մէջ, որպէսզի իրականանայ ինչ որ Տէրը կ՚ըսէ մարգարէներուն միջոցաւ, թէ Նազովրեցի պիտի կոչուի։</verse>
			</chapter>
			<chapter number="3">
				<verse number="1">Այդ օրերուն Յովհաննէս Մկրտիչ սկսաւ քարոզել Հրէաստանի անապատին մէջ,</verse>
				<verse number="2">ըսելով. – Ապաշխարեցէ՛ք, որովհետեւ երկինքի արքայութիւնը մօտեցած է։</verse>
				<verse number="3">Այս Յովհաննէսն էր այն անձը, որուն համար Եսայի մարգարէ խօսեր էր, ըսելով.– «Անապատին մէջ աղաղակողին ձայնը կ՚ըսէ.– 2 Տիրոջ ճամբան պատրաստեցէք, հարթեցէ՛ք անոր շաւիղները»։</verse>
				<verse number="4">Յովհաննէս ուղտի մազէ շինուած հագուստ մը ունէր եւ մէջքին՝ կաշիէ գօտի։ Իր կերակուրը մարախ եւ վայրի մեղր էր։</verse>
				<verse number="5">Երուսաղէմէն, ամբողջ Հրէաստանէն եւ Յորդանան գետի բոլոր շրջաններէն մարդիկ իրեն կ՚երթային</verse>
				<verse number="6">եւ իրենց մեղքերը խոստովանելով, անոր ձեռքով կը մկրտուէին Յորդանան գետին մէջ։</verse>
				<verse number="7">Երբ Յովհաննէս տեսաւ շատ մը Սադուկեցիներ եւ Փարիսեցիներ, որոնք իրմէ մկրտուելու եկած էին, ըսաւ անոնց. – Իժերո՛ւ ծնունդներ, ո՞վ ըսաւ ձեզի թէ կրնաք Աստուծոյ տալիք պատիժէն փախչիլ։</verse>
				<verse number="8">Ասկէ ետք՝ գործո՛վ ցոյց տուէք թէ ապաշխարած էք։</verse>
				<verse number="9">Դուք ձեզի մի՛ խորհիք թէ կրնաք պատիժէն ազատիլ, ըսելով. «Մենք Աբրահամի որդիներ ենք»։ Կ՚ըսեմ ձեզի, որ Աստուած այս քարերէն ալ կրնայ Աբրահամի որդիներ հանել։</verse>
				<verse number="10">Կացինը արդէն իսկ պատրաստ է ծառերը իրենց արմատներէն կտրելու։ Այն ծառը որ բարի պտուղ չի տար, պիտի կտրուի եւ կրակ նետուի։</verse>
				<verse number="11">Ես ձեզ ջուրով կը մկրտեմ ապաշխարութեան իբրեւ նշան, բայց ան որ ինձմէ ետք կու գայ, անիկա ձեզ Սուրբ Հոգիով եւ կրակով պիտի մկրտէ։ Անիկա ինձմէ աւելի հզօր է, եւ ես անոր կօշիկները կրելու իսկ արժանի չեմ։</verse>
				<verse number="12">Հեծանոցը իր ձեռքին, ան պիտի մաքրէ իր կալը, ցորենը հաւաքէ շտեմարանին մէջ, իսկ յարդը այրէ անշէջ կրակով։</verse>
				<verse number="13">Այդ օրերուն Յիսուս Գալիլեայէն Յորդանան գետ եկաւ Յովհաննէսի մօտ՝ անկէ մկրտուելու համար։</verse>
				<verse number="14">Բայց Յովհաննէս ընդդիմացաւ անոր, ըսելով. – Ե՛ս պէտք ունիմ քեզմէ մկրտուելու, եւ դո՞ւն ինծի կու գաս։</verse>
				<verse number="15">Յիսուս պատասխանեց. – Հիմա թո՛յլ տուր որ այսպէս ըլլայ, որովհետեւ այսպիսով կատարած պիտի ըլլանք Աստուծոյ արդար կամքը։ Եւ Յովհաննէս թոյլ տուաւ։</verse>
				<verse number="16">Յիսուս մկրտուելէ ետք՝ անմիջապէս ջուրէն դուրս ելաւ։ Եւ ահա երկինքը բացուեցաւ, եւ տեսաւ Աստուծոյ Հոգին, որ աղաւնիի նման կ՚իջնէր եւ կու գար իր վրայ։</verse>
				<verse number="17">Եւ ահա երկինքէն լսուեցաւ ձայն մը, որ կ՚ըսէր. – Ատիկա է իմ սիրելի Որդիս, որուն ես հաճեցայ։</verse>
			</chapter>
			<chapter number="4">
				<verse number="1">Յետոյ Յիսուս Սուրբ Հոգիին կողմէ տարուեցաւ անապատ՝ Սատանայէն փորձուելու համար։ Քառասուն օր եւ քառասուն գիշեր ծոմապահութեամբ անցնելէ ետք՝ անօթեցաւ։</verse>
				<verse number="2">...</verse>
				<verse number="3">Այն ատեն փորձիչը՝ Սատանան, մօտեցաւ իրեն եւ ըսաւ. – Եթէ Աստուծոյ Որդի ես, ըսէ՛ որ այս քարերը հաց դառնան։</verse>
				<verse number="4">Յիսուս պատասխանեց. – Օրէնքի գիրքին մէջ գրուած է. «Մարդ միայն հացով չ՚ապրիր, այլ բոլոր այն խօսքերով, որ Աստուած խօսած է»։</verse>
				<verse number="5">Ապա Սատանան տարաւ Յիսուսը Սուրբ Քաղաքը՝ Երուսաղէմ, եւ զայն կանգնեցնելով տաճարի աշտարակներէն մէկուն վրայ,</verse>
				<verse number="6">ըսաւ անոր. – Եթէ Աստուծոյ Որդի ես, դուն քեզ հոսկէ վար նետէ. քանի Սաղմոսներուն մէջ գրուած է. «Աստուած իր հրեշ տակներուն պիտի պատուիրէ քեզի համար, եւ քեզ իրենց ձեռքերուն վրայ պիտի վերցնեն, որպէսզի ոտքդ քարի չզարնուի»։</verse>
				<verse number="7">Յիսուս ըսաւ անոր. – Դարձեալ, Օրէնքի գիրքին մէջ գրուած է. «Քու Տէր Աստուածդ չփորձես»։</verse>
				<verse number="8">Յետոյ Սատանան կրկին առաւ տարաւ Յիսուսը շատ բարձր լեռ մը եւ անոր ցոյց տալով աշխարհի բոլոր թագաւորութիւնները եւ անոնց փառքը,</verse>
				<verse number="9">ըսաւ. – Այս բոլորը քեզի՛ կու տամ, եթէ երկրպագելով՝ պաշտես զիս։</verse>
				<verse number="10">Այն ատեն Յիսուս ըսաւ անոր. – Ետի՛ս գնա, Սատանա՛յ, որովհետեւ Օրէնքի գիրքին մէջ գրուած է. «Քու Տէր Աստուածդ պէտք է պաշտես եւ միայն անո՛ր ծառայես»։</verse>
				<verse number="11">Այն ատեն Սատանան ձգեց զինք ու հեռացաւ. եւ ահա հրեշտակները մօտեցան եւ կը ծառայէին Յիսուսի։</verse>
				<verse number="12">Երբ Յիսուս լսեց թէ Յովհաննէս բանտարկուեցաւ, մեկնեցաւ գնաց Գալիլեա,</verse>
				<verse number="13">եւ ձգելով Նազարէթը, եկաւ բնակեցաւ լիճին եզերքը գտնուող Կափառնաում քաղաքը, Զաբուղոնի եւ Նեփթաղիմի սահմաններուն մէջ։</verse>
				<verse number="14">Այսպիսով իրականացաւ այն՝ ինչ որ Տէրը կ՚ըսէ Եսայի մարգարէին բերնով.–</verse>
				<verse number="15">«Ո՛վ երկիր Զաբուղոնի, ո՛վ երկիր Նեփթաղիմի, ճամբայ՝ որ ծովէն Յորդանան գետ կը տանի. դո՛ւն, Գալիլեա՛, հեթանոսներու երկիր։</verse>
				<verse number="16">Այն ժողովուրդը որ խաւարի մէջ կ՚ապրէր, մեծ լոյս մը տեսաւ. եւ մահուան աշխարհին ու շուքին մէջ ապրողներուն վրայ լոյս ծագեցաւ»։</verse>
				<verse number="17">Եւ այդ օրէն Յիսուս սկսաւ քարոզել, ըսելով. – Ապաշխարեցէ՛ք, որովհետեւ երկինքի արքայութիւնը մօտեցած է։</verse>
				<verse number="18">Մինչ Յիսուս Գալիլեայի լիճին եզերքը կը շրջէր, տեսաւ երկու եղբայրներ, որոնք ձկնորս էին. Սիմոնը՝ որ Պետրոս կը կոչուէր եւ անոր եղբայրը՝ Անդրէասը, որոնք ուռկանը ջուրը կը նետէին ձուկ որսալու համար։</verse>
				<verse number="19">Յիսուս ըսաւ անոնց. – Հետեւեցէ՛ք ինծի եւ ես ձեզ մարդու որսորդ պիտի ընեմ։</verse>
				<verse number="20">Անոնք անմիջապէս ձգեցին ուռկանները եւ հետեւե ցան Յիսուսի։</verse>
				<verse number="21">Քիչ մը առաջ երթալով, Յիսուս ուրիշ երկու եղբայրներ ալ տեսաւ, Զեբեդէոսի որդիները՝ Յակոբոսը եւ անոր եղբայրը Յովհաննէսը, որոնք իրենց հօրը՝ Զեբեդէոսի հետ նաւակին մէջ էին եւ իրենց ուռկանները կարգի կը դնէին։ Զանոնք ալ կանչեց։</verse>
				<verse number="22">Անոնք անմիջապէս ձգեցին նաւակն ու իրենց հայրը եւ հետեւեցան Յիսուսի։</verse>
				<verse number="23">Յիսուս Գալիլեայի բոլոր կողմերը շրջելով՝ ժողովարաններուն մէջ կ՚ուսուցանէր, Աստուծոյ արքայութեան Աւետարանը կը քարոզէր եւ ժողովուրդը կը բժշկէր բոլոր ցաւերէն ու հիւանդութիւններէն։</verse>
				<verse number="24">Իր համբաւը ամբողջ Սուրիայի մէջ տարածուեցաւ։ Մարդիկ իրեն բերին բոլոր այն հիւանդները, որոնք կը տառապէին զանազան ցաւերէ եւ բարդութիւններէ, ինչպէս նաեւ դիւահարներ, լուսնոտներ, անդամալոյծներ, եւ Յիսուս բժշկեց զանոնք։</verse>
				<verse number="25">Մեծ բազմութիւններ, որոնք եկած էին Գալիլեայէն, Դեկապոլիսէն, Երուսաղէմէն, Հրէաստանէն եւ անդր Յորդանանէն, հետեւեցան իրեն։</verse>
			</chapter>
			<chapter number="5">
				<verse number="1">Յիսուս բազմութիւնը տեսնելով լեռ ելաւ եւ հոն նստաւ։ Իր աշակերտները հաւաքուեցան իր շուրջ,</verse>
				<verse number="2">եւ ինք սկսաւ անոնց սորվեցնել, ըսելով.</verse>
				<verse number="3">Երանի՜ հոգիով աղքատներուն, որովհետեւ անոնց է երկինքի արքայութիւնը։</verse>
				<verse number="4">Երանի՜ սգաւորներուն, որովհետեւ անոնք Աստուծմէ մխիթարութիւն պիտի գտնեն։</verse>
				<verse number="5">Երանի՜ հեզերուն, որովհետեւ անոնք պիտի ժառանգեն երկիրը։</verse>
				<verse number="6">Երանի՜ անոնց, որոնք արդարութեան քաղցն ու ծարաւը ունին, որովհետեւ անոնք պիտի յագենան։</verse>
				<verse number="7">Երանի՜ ողորմածներուն, որովհետեւ անոնք Աստուծմէ ողորմութիւն պիտի գտնեն։</verse>
				<verse number="8">Երանի՜ անոնց, որոնք սիրտով մաքուր են, որովհետեւ անոնք զԱստուած պիտի տեսնեն։</verse>
				<verse number="9">Երանի՜ անոնց, որոնք խաղաղութեան հաստատումին համար կ՚աշխատին, որովհետեւ անոնք Աստուծոյ որդիներ պիտի կոչուին։</verse>
				<verse number="10">Երանի՜ անոնց, որոնք կը հալածուին արդարութեան համար, որովհետեւ անոնց է երկինքի արքայութիւնը։</verse>
				<verse number="11">Երանի՜ ձեզի, երբ մարդիկ նախատեն եւ հալածեն ձեզ, կամ ստելով՝ ձեր մասին ամէն տեսակի զրպարտութիւն ընեն իմ հետեւորդներս ըլլալնուդ համար։</verse>
				<verse number="12">Ցնծացէք եւ ուրախացէ՛ք, որովհետեւ ձեր վարձատրութիւնը մեծ է երկինքի մէջ։ Յիշեցէք որ նոյն ձեւով հալածանքի ենթարկուեցան ձեզմէ առաջ ապրող մարգարէներն ալ։</verse>
				<verse number="13">Դուք էք երկրի աղը։ Բայց եթէ աղը իր համը կորսնցնէ, ինչո՞վ պիտի աղեն զայն։ Այլեւս ո՛չ մէկ բանի կը ծառայէ, հապա զայն կը թափեն, եւ մարդոց ոտքի կոխան կը դառնայ։</verse>
				<verse number="14">Դուք էք աշխարհի լոյսը։ Լերան վրայ շինուած քաղաք մը չի կրնար պահուըտիլ։ ԽՔ 6 Շ</verse>
				<verse number="15">Ոչ ոք ճրագը կը վառէ եւ կը պահէ կաթսայի տակ. ընդհակառակը, զայն աշտանակի վրայ կը դնէ, որպէսզի տունին մէջ գտնուողներուն լոյս տայ։</verse>
				<verse number="16">Նոյնպէս ալ, ձեր լոյսը թող այնպէս շողայ մարդոց առջեւ, որ անոնք ձեր բարի գործերը տեսնեն եւ փա ռաւորեն ձեր Հայրը, որ երկինքի մէջ է –</verse>
				<verse number="17">Մի՛ կարծէք թէ եկայ Մովսէսի Օրէնքը կամ մարգարէներու ուսուցումները ջնջելու. չեկայ ջնջելու, այլ ամբողջացնելու։</verse>
				<verse number="18">Հաստատ գիտցէք, որ բոլոր Օրէնքն ու մարգարէութիւնները կէտ առ կէտ պիտի իրականանան՝ առանց բառ մը իսկ դուրս ձգելու, մինչեւ գայ այն օրը, երբ այս երկինքն ու երկիրը պիտի անցնին։</verse>
				<verse number="19">Ով որ ամենափոքր պատուիրանն իսկ զանց ընէ եւ ուրիշներուն ալ այդպէս սորվեցնէ, երկինքի արքայութեան մէջ յետինը պիտի նկատուի։ Իսկ ով որ գործադրէ պատուիրանները եւ ուսուցանէ, մեծ պիտի ըլլայ երկինքի արքայութեան մէջ։</verse>
				<verse number="20">Կ՚ըսեմ ձեզի, եթէ Աստուծոյ պատուիրաններուն նկատմամբ ձեր հաւատարմութիւնը Փարիսեցիներուն եւ Օրէնքի ուսուցիչներուն ունեցած հաւատարմութենէն աւելի չըլլայ՝ պիտի չմտնէք երկինքի արքայութիւնը։</verse>
				<verse number="21">Լսեր էք որ անցեալին ըսուած է. «Մի՛ սպաններ, որովհետեւ ան որ կը սպաննէ՝ պիտի դատապարտուի» ։</verse>
				<verse number="22">Իսկ ես կ՚ըսեմ ձեզի.– Ով որ առանց պատճառի իր եղբօր դէմ բարկանայ, դատարան պիտի յանձնուի։ Ով որ իր եղբայրը յիմար կոչէ, Ատեան պիտի բերուի. եւ ով որ իր եղբայրը անմիտ կոչէ, դժոխքի կրակին պիտի դատապարտուի։</verse>
				<verse number="23">Եթէ զոհարանին վրայ ընծադ Աստուծոյ մատուցանելու ատեն յիշես որ եղբայրդ վշտացած է քեզմէ,</verse>
				<verse number="24">ձգէ՛ ընծադ զոհարանին առջեւ, գնա նախ հաշտուէ՛ եղբօրդ հետ եւ ա՛պա եկուր եւ ընծադ Աստուծոյ մատուցանէ։</verse>
				<verse number="25">Երբ մէկը խնդիր ունի քեզի հետ եւ դատի կը կանչէ քեզ, սկիզբէն համաձայնութեան եկուր անոր հետ՝ դատարան չինկած, այլապէս քեզ դատաւորին կը յանձնէ, դատաւորն ալ՝ ոստիկանին, եւ բանտ կը նետուիս։</verse>
				<verse number="26">Վս տահ եղիր թէ բանտէն պիտի չելլես, մինչեւ որ տուգանքիդ վերջին դահեկանը չվճարես։</verse>
				<verse number="27">Լսեր էք որ ըսուած է. «Մի՛ շնար»։</verse>
				<verse number="28">Իսկ ես կ՚ըսեմ ձեզի, թէ ո՛վ որ ցանկութեամբ նայի ոեւէ կնոջ՝ արդէն իսկ իր սիրտին մէջ շնութիւն ըրած կ՚ըլլայ անոր հետ։</verse>
				<verse number="29">Եթէ աջ աչքդ քեզ կը գայթակղեցնէ, հանէ եւ նետէ՛ զայն, որովհետեւ նախընտրելի է որ անդամներէդ մէկը կորսնցնես, քան թէ ամբողջ մարմինով դժոխք նետուիս։</verse>
				<verse number="30">Եթէ աջ ձեռքդ քեզ կը գայթակղեցնէ, կտրէ եւ նետէ՛ զայն, որովհետեւ նախընտրելի է որ անդամներէդ մէկը կորսնցնես, քան թէ ամբողջ մարմինով դժոխք նետուիս։ –</verse>
				<verse number="31">Ըսուած է նաեւ. «Ով որ իր կինը կ՚արձակէ, անոր արձակման թուղթ թող տայ» ։</verse>
				<verse number="32">Իսկ ես կ՚ըսեմ ձեզի.– Ան որ առանց պոռնկութեան պատճառի իր կինը կ՚արձակէ, ինք պատճառ կը դառնայ անոր շնութիւն ընելուն։ Նոյնպէս, շնութիւն ըրած կ՚ըլլայ ան՝ որ կ՚ամուսնանայ արձակուած կնոջ հետ։ –</verse>
				<verse number="33">Լսեր էք նաեւ որ անցեալին ըսուած է. «Երդմնազանց մի՛ ըլլար, այլ կատարէ ինչ որ երդուած էիր Տիրոջ » ։</verse>
				<verse number="34">Իսկ ես կ՚ըսեմ ձեզի.– Բնաւ երդում մի՛ ընէք, ո՛չ երկինքի վրայ՝ որովհետեւ Աստուծոյ գահն է,</verse>
				<verse number="35">ո՛չ երկրի վրայ՝ որովհետեւ անոր ոտքին պատուանդանն է, ո՛չ Երուսաղէմի վրայ՝ որովհետեւ Մեծ Թագաւորին՝ Աստուծոյ քաղաքն է,</verse>
				<verse number="36">եւ ո՛չ ալ քու գլխուդ վրայ երդում ըրէ, որովհետեւ չես կրնար մազ մը իսկ ճերմկցնել կամ սեւցնել։</verse>
				<verse number="37">Պարզապէս ձեր Այոն Այո թող ըլլայ եւ Ոչը՝ Ոչ։ Անկէ աւելին չարէն կու գայ։ –</verse>
				<verse number="38">Լսեր էք որ ըսուած է. «Աչքի դէմ աչք պիտի հատուցանես եւ ակռայի դէմ՝ ակռայ» ։</verse>
				<verse number="39">Իսկ ես կ՚ըսեմ ձեզի.– Մի՛ հակառակիր քեզի չարիք ընողին։ Եթէ մէկը աջ երեսիդ ապտակ զարնէ՝ միւս երեսդ ալ դարձուր անոր։</verse>
				<verse number="40">Եւ եթէ մէկը ուզէ քեզ դատի կանչել՝ շապիկդ առնելու համար, բաճկոնդ ալ տուր անոր։</verse>
				<verse number="41">Եթէ մէկը քեզ բռնադատէ մէկ մղոն միասին երթալ՝ իր բեռը շալկելու համար, անոր հետ երկու մղոն ալ գնա։</verse>
				<verse number="42">Եթէ մէկը քեզմէ բան մը խնդրէ՝ տուր, եւ եթէ մէկը քեզմէ բան մը փոխ առնել ուզէ՝ երես մի՛ դարձներ։ –</verse>
				<verse number="43">Լսեր էք արդարեւ որ ըսուած է. «Սիրէ՛ ընկերդ եւ ատէ՛ թշնամիդ» ։</verse>
				<verse number="44">Իսկ ես կ՚ըսեմ ձեզի.– Սիրեցէ՛ք ձեր թշնամիները, օրհնեցէ՛ք ձեզ անիծողները, բարիք ըրէք ձեզ ատողներուն եւ աղօթեցէք անոնց համար, որոնք ձեզ կը չարչարեն ու կը հալածեն։</verse>
				<verse number="45">Այսպիսով դուք ձեր երկնաւոր Հօր զաւակները պիտի դառնաք, որովհետեւ ան իր արեւը կը ծագեցնէ թէ՛ չարերուն եւ թէ՛ բարիներուն վրայ եւ անձրեւ կը տեղացնէ թէ՛ արդարներուն եւ թէ՛ մեղաւորներուն վրայ։</verse>
				<verse number="46">Եթէ միայն ձեզ սիրողները սիրէք, Աստուծմէ ի՞նչ վարձատրութիւն կրնաք սպասել։ Մաքսաւորներն ալ նոյնը չե՞ն ըներ։</verse>
				<verse number="47">Նմանապէս, եթէ միայն ձեր ազգակիցներուն հետ բարեկամութիւն ընէք, հեթանոսներէն աւելի ի՞նչ ըրած կ՚ըլլաք։ Անոնք ալ նոյնը չե՞ն ըներ։</verse>
				<verse number="48">Արդ, դուք կատարեալ եղէք, ինչպէս որ ձեր երկնաւոր Հայրը կատարեալ է։</verse>
			</chapter>
			<chapter number="6">
				<verse number="1">Զգո՜ յշ, Աստուծոյ հանդէպ ձեր պարտաւորութիւնները մարդոց ներկայութեան մի՛ կատարէք ցոյցի համար, որովհետեւ այդ պարագային վարձատրութիւն պիտի չստանաք ձեր երկնաւոր Հօրմէն։</verse>
				<verse number="2">Երբ ողորմութիւն կ՚ուզես տալ, փող ու թմբուկով մի՛ ըներ՝ մարդոց ուշադրութիւնը գրաւելու համար, ինչպէս կեղծաւորները կ՚ընեն ժողովարաններու մէջ եւ հրապարակներու վրայ՝ մարդոցմէ փառաւորուելու ակնկալութեամբ։ Վստա՛հ եղէք, միայն ատիկա է անոնց վարձա տրութիւնը։</verse>
				<verse number="3">Ընդհակառակը, երբ դուն ողորմութիւն կու տաս, ձախ ձեռքդ թող չգիտնա՛յ թէ ինչ կ՚ընէ աջ ձեռքդ։</verse>
				<verse number="4">Այսպիսով ողորմութիւնդ գաղտնի ըրած կ՚ըլլաս, եւ քու երկնաւոր Հայրդ, որ անտեսանելի է եւ կը տեսնէ կատարածդ, քեզ պիտի վարձատրէ յայտնապէս։</verse>
				<verse number="5">Նմանապէս, երբ կ՚աղօթես՝ կեղծաւորներուն մի՛ նմանիր, որոնք կը սիրեն ժողովարաններու մէջ եւ հրապարակներու անկիւնները կեցած աղօթել, որպէսզի մարդիկ իրենց աղօթելը տեսնեն։ Վստահ եղէք, միայն ատիկա է անոնց վարձատրութիւնը։</verse>
				<verse number="6">Դուն երբ կ՚աղօթես՝ մտի՛ր սենեակդ, գոցէ՛ դուռը եւ ծածուկ կերպով աղօթէ քու երկնաւոր Հօրդ։ Եւ Հայրդ որ անտեսանելի է ու կը տեսնէ կատարածդ, քեզի պիտի հատուցանէ յայտնապէս։</verse>
				<verse number="7">Տակաւին, երբ կ՚աղօթէք, մի՛ շատախօսէք հեթանոսներուն նման, որոնք կը կարծեն որ եթէ շատ խնդրեն՝ լսելի պիտի դառնան։</verse>
				<verse number="8">Արդ, մի՛ նմանիք անոնց, որովհետեւ ձեր Հայրը գիտէ ինչ որ պէտք է ձեզի, նոյնիսկ երբ տակաւին իրմէ խնդրած չէք։</verse>
				<verse number="9">Ուրեմն այսպէս աղօթեցէք.– Հայր մեր երկնաւոր, սրբաբանուի՛ անունդ.</verse>
				<verse number="10">թող գայ արքայութիւնդ, թող կատարուի քու կամքդ, ինչպէս որ երկինքի մէջ՝ այնպէս ալ երկրի վրայ։</verse>
				<verse number="11">Ամենօրեայ մեր հացը այսօր եւս մեզի տուր։</verse>
				<verse number="12">Ներէ՛ մեր յանցանքները, ինչպէս որ մենք կը ներենք անոնց՝ որոնք մեզի դէմ նոյնպէս յանցանք գործած են։</verse>
				<verse number="13">Եւ թոյլ մի՛ տար Խոր փորձութեան մէջ իյնանք. այլ մեզ չարէն ազատէ՛։ Որովհետեւ քուկդ են միշտ արքայութիւնը, զօրութիւնը եւ փառքը. ամէն։</verse>
				<verse number="14">Որովհետեւ եթէ մարդոց ներէք իրենց յանցանքները, ձեր երկնաւոր Հայրն ալ պիտի ներէ ձեզի։</verse>
				<verse number="15">Իսկ եթէ մարդոց չներէք իրենց յանցանքները, ձեր Հայրն ալ պիտի չներէ ձեր յանցանքները։ Երբ ծոմ կը պահէք, տրտումերես մի՛ ըլլաք կեղծաւորներուն նման, որոնք իրենց երեսը կը կախեն, որպէսզի մարդոց ցոյց տան թէ ծոմ կը պահեն։ Վստահ եղէք, միայն ատիկա է անոնց վարձատրութիւնը։</verse>
				<verse number="16">...</verse>
				<verse number="17">Ընդհակառակը, երբ դուն ծոմ կը պահես, օծէ՛ գլուխդ եւ լուա՛ երեսդ,</verse>
				<verse number="18">որպէսզի մարդիկ չտեսնեն թէ ծոմ կը պահես, այլ՝ միայն Հայրը, որ անտեսանելի է. եւ Հայրդ, որ կը տեսնէ կատարածդ, քեզ պիտի վարձատրէ յայտնապէս։</verse>
				<verse number="19">Ձեր հարստութիւնը մի՛ դիզէք երկրի վրայ, ուր ցեցն ու ժանգը կը փճացնեն եւ կամ գողերը պատդ քանդելով ներս կը մտնեն ու կը գողնան զայն։</verse>
				<verse number="20">Այլ ձեր հարստութիւնը դիզեցէք երկինքի մէջ, ուր ցեցն ու ժանգը չեն կրնար փճացնել զայն, եւ ոչ ալ գողերը կրնան պատդ քանդելով ներս մտնել եւ գողնալ։</verse>
				<verse number="21">Որովհետեւ ձեր հարստութիւնը ո՛ւր որ է, հոն կ՚ըլլայ նաեւ ձեր սիրտը։</verse>
				<verse number="22">Աչքն է մարմնին ճրագը. երբ աչքդ առողջ է՝ ամբողջ մարմինդ լուսաւոր կ՚ըլլայ,</verse>
				<verse number="23">իսկ երբ աչքդ վատառողջ է՝ ամբողջ մարմինդ խաւար կ՚ըլլայ։ Արդ, եթէ մէջդ եղող լոյսը խաւար է, որքա՜ ն աւելի մթին է այդ խաւարը։</verse>
				<verse number="24">Ոեւէ մարդ չի կրնար երկու տէրերու ծառայել. որովհետեւ կա՛մ մէկը պիտի սիրէ եւ միւսը ատէ, կա՛մ մէկը պիտի մեծարէ եւ միւսը արհամարհէ։ Նոյնպէս ալ դուք, չէք կրնար Աստուծոյ ծառայել, որքան ատեն որ կը ծառայէք դրամին։</verse>
				<verse number="25">Հետեւաբար, մի՛ մտահոգուիք ձեր կեանքին համար, թէ ի՛նչ պիտի ուտէք կամ խմէք, ո՛չ ալ մտահոգուեցէք ձեր մարմնին համար, թէ ի՛նչ պիտի հագնիք։ Չէ՞ որ կեանքը աւելի կարեւոր է քան կերակուրը, եւ մարմինը աւելի կարեւոր է քան հագուստը։</verse>
				<verse number="26">Դիտեցէ՛ք երկինքի թռչունները. ո՛չ կը սերմանեն, ո՛չ կը հնձեն եւ ո՛չ ալ շտեմարաններու մէջ կ՚ամբարեն, եւ սակայն ձեր երկնաւոր Հայրը կը կերակրէ զանոնք։ Չէ՞ որ դուք Աստուծոյ աչքին թռչուններէն գերազանց էք։</verse>
				<verse number="27">Մտահոգուիլը կանգունով մը կ՚երկարէ՞ ձեր հասակը։</verse>
				<verse number="28">Կամ, ինչո՞ւ կը մտահոգուիք հագուստի համար։ Օրինակ առէք վայրի շուշաններէն եւ տեսէք թէ ի՛նչպէս կ՚աճին. ո՛չ կ՚աշխատին, ո՛չ կը հիւսեն։</verse>
				<verse number="29">Հաւատացէ՛ք, որ նոյնիսկ Սողոմոն իր ամբողջ փառքին մէջ անոնցմէ մէկուն պէս գեղեցիկ չկրցաւ հագնիլ։</verse>
				<verse number="30">Եթէ, ուրեմն, Աստուած այդպէս աղուոր կը հագցնէ դաշտի խոտը, որ այսօր կայ եւ վաղը կրակ կը նետուի, շատ աւելի լաւ պիտի չհագցնէ՞ ձեզ, թերահաւատնե՛ր։</verse>
				<verse number="31">Հետեւաբար, մի՛ մտահոգուիք եւ ըսէք. «Ի՞նչ պիտի ուտենք, ի՞նչ պիտի խմենք կամ ի՞նչ պիտի հագնինք»։</verse>
				<verse number="32">Այդ մտահոգութիւնները հեթանոսներուն յատուկ են։ Որովհետեւ ձեր երկնաւոր Հայրը գիտէ արդէն թէ այդ բոլորին պէտք ունիք։</verse>
				<verse number="33">Դուք նախ խնդրեցէք որ Աստուծոյ արքայութիւնը գայ եւ աշխատեցէք իր կամքը կատարել, եւ Աստուած այդ բոլորը աւելիով պիտի տայ ձեզի։</verse>
				<verse number="34">Ինչո՞ւ ուրեմն մտահոգուիք վաղուան մասին։ Վաղուան մտահոգութիւնը վաղուան ձգեցէք։ Իւրաքանչիւր օրուան նեղութիւնը ինքնին բաւարար է։</verse>
			</chapter>
			<chapter number="7">
				<verse number="1">Մի՛ դատէք ուրիշները, որպէսզի Աստուած ալ ձեզ չդատէ.</verse>
				<verse number="2">որովհետեւ ի՛նչ սկզբունքով որ ուրիշները դատէք՝ Աստուած անով պիտի դատէ ձեզ, եւ ի՛նչ չա փանիշ որ գործածէք՝ նոյնը Աստուած պիտի գործածէ ձեզ դատելու համար։</verse>
				<verse number="3">Ինչո՞ւ եղբօրդ աչքին մէջ եղած շիւղը կը տեսնես եւ չես անդրադառնար թէ աչքիդ մէջ գերան կայ։</verse>
				<verse number="4">Կամ, ի՞նչպէս եղբօրդ կ՚ըսես. «Ձգէ որ աչքիդ մէջ եղած շիւղը հանեմ», երբ որ գերան ունիս աչքիդ մէջ։</verse>
				<verse number="5">Կեղծաւո՛ր, նախ աչքիդ մէջէն գերանը հանէ, որ կարենաս յստակ տեսնել եւ ա՛պա միայն եղբօրդ աչքին շիւղը հանել։</verse>
				<verse number="6">Ոեւէ սրբութիւն շուներուն մի՛ տաք, ձեր մարգարիտներն ալ խոզերուն առջեւ մի՛ նետէք, որպէսզի չըլլայ թէ զանոնք կոխկռտեն եւ դառնան ձեր վրայ յարձակին։</verse>
				<verse number="7">Խնդրեցէ՛ք Աստուծմէ եւ պիտի տայ ձեզի, փնտռեցէ՛ք եւ պիտի գտնէք, բաղխեցէ՛ք եւ պիտի բացուի ձեզի։</verse>
				<verse number="8">Որովհետեւ խնդրողը պիտի ստանայ, փնտռողը պիտի գտնէ եւ բաղխողին առջեւ դուռը պիտի բացուի։</verse>
				<verse number="9">Ձեր մէջ կա՞յ հայր մը, որուն զաւակը հաց ուզէ եւ ինք քար տայ անոր,</verse>
				<verse number="10">եւ կամ օձ տայ՝ երբ զաւակը ձուկ խնդրէ։</verse>
				<verse number="11">Արդ, եթէ դուք որ չար էք՝ գիտէք ձեր զաւակներուն լաւ պարգեւներ տալ, ձեր երկնաւոր Հայրը որքա՜ ն աւելի լաւ պարգեւներ պիտի տայ անոնց, որոնք իրեն կը դիմեն։</verse>
				<verse number="12">Ինչ որ կ՚ուզէք որ մարդիկ ընեն ձեզի, նոյնը ըրէք դուք անոնց. այս սկզբունքը իր մէջ կը խտացնէ Օրէնքն ու մարգարէներու ուսուցումները։</verse>
				<verse number="13">Մտէք նեղ դռնէն, քանի կորուստի տանող դուռը լայն է եւ ճամբան՝ ընդարձակ, եւ շատեր կը մտնեն անկէ։</verse>
				<verse number="14">Մինչ դէպի կեանք տանող դուռը նեղ է եւ ճամբան դժուարին, եւ քիչեր միայն կը գտնեն զայն։</verse>
				<verse number="15">Զգուշացէք սուտ մարգարէներէն, որոնք ոչխարի կերպարանքով կը մօտենան ձեզի, մինչ ներքնապէս յափշտակիչ գայլեր են։</verse>
				<verse number="16">Իրենց գործերէն պիտի ճանչնաք զանոնք։ Միթէ փուշէն խաղող կը քաղե՞ն կամ տատասկէն՝ թուզ։</verse>
				<verse number="17">Լաւ ծառը լաւ պտուղ կու տայ, իսկ գէշ ծառը՝ գէշ պտուղ։</verse>
				<verse number="18">Լաւ ծառը գէշ պտուղ չի կրնար տալ եւ ոչ ալ գէշ ծառը՝ լաւ պտուղ։</verse>
				<verse number="19">Այն ծառը որ լաւ պտուղ չի տար, կը կտրուի եւ կրակը կը նետուի։</verse>
				<verse number="20">Ուրեմն իրենց պտուղէն պիտի ճանչնաք զանոնք։ –</verse>
				<verse number="21">Չկարծէք թէ ով որ ինծի « Տէ՛ր, Տէ՜ ր» կ՚ըսէ, երկինքի արքայութիւնը պիտի մտնէ. այլ պիտի մտնէ միայն անիկա, որ երկինքի մէջ գտնուող իմ Հօրս կամքը կը կատարէ։</verse>
				<verse number="22">Երբ այդ օրը գայ, շատեր պիտի ըսեն ինծի. «Տէ՛ր, Տէ՜ ր, չէ՞ որ քու անունովդ Աստուծոյ պատգամները փոխանցեցինք, քու անունովդ չար ոգիներ դուրս հանեցինք եւ քու անունովդ բազմաթիւ հրաշքներ գործեցինք»։</verse>
				<verse number="23">Այն ատեն պիտի յայտարարեմ անոնց. «Բնա՛ւ ձեզ չեմ ճանչնար։ Հեռացէ՛ք ինձմէ դուք բոլորդ, որ չարիք կը գործէիք»։</verse>
				<verse number="24">Ուրեմն, ով որ իմ այս խօսքերս կը լսէ եւ կը գործադրէ զանոնք, պիտի նմանի այն իմաստուն մարդուն, որ իր տունը ժայռի վրայ կը շինէ։</verse>
				<verse number="25">Անձրեւները կու գան, գետերը կը յորդին, հովերը կը փչեն եւ կը զարնուին տան, բայց տունը չի կործանիր, որովհետեւ ժայռի վրայ հաստատուած է։</verse>
				<verse number="26">Իսկ ով որ իմ այս խօսքերս կը լսէ բայց չի գործադրեր զանոնք, պիտի նմանի այն յիմար մարդուն, որ իր տունը աւազի վրայ կը շինէ։</verse>
				<verse number="27">Անձրեւները կու գան, գետերը կը յորդին, հովերը կը փչեն եւ կը զարնուին տան, եւ տունը կը կործանի։ Եւ ի՜ նչ ահաւոր կ՚ըլլայ այդ տան կործանումը։</verse>
				<verse number="28">Երբ Յիսուս վերջացուց այս խօսքերը, ժողովուրդը կը հիանար անոր ուսուցման վրայ,</verse>
				<verse number="29">որովհետեւ հեղինակութեամբ կ՚ուսուցանէր եւ ո՛չ թէ Օրէնքի ուսուցիչներուն պէս։</verse>
			</chapter>
			<chapter number="8">
				<verse number="1">Երբ Յիսուս լեռնէն վար իջաւ, մեծ բազմութիւն մը հետեւեցաւ իրեն։</verse>
				<verse number="2">Եւ ահա բորոտ մը իրեն մօտենալով՝ ծունկի եկաւ եւ ըսաւ. – Տէ՛ր, եթէ ուզես՝ կրնաս զիս մաքրել։</verse>
				<verse number="3">Յիսուս ձեռքը երկարեց, դպաւ անոր եւ ըսաւ. – Կ՚ուզեմ, մաքրուէ՛։ Եւ անմիջապէս անոր բորոտութիւնը մաքրուեցաւ։</verse>
				<verse number="4">Յիսուս ըսաւ անոր. – Նայէ՛, ոեւէ մէկուն բան չըսես. այլ գնա եւ դուն քեզ քահանային ցոյց տուր։ Ապա, իբրեւ ժողովուրդին վկայութիւն՝ թէ բորոտութենէդ մաքրուած ես՝ զոհդ մատուցանէ, ինչպէս որ Մովսէս հրամայած է։</verse>
				<verse number="5">Երբ Յիսուս Կափառնաում մտաւ, իրեն մօտեցաւ Հռոմայեցի հարիւրապետ մը,</verse>
				<verse number="6">որ կ՚աղաչէր ըսելով. – Տէ՛ր, ծառաս տունը անդամալոյծ վիճակի մէջ է եւ սաստիկ կը տառապի։</verse>
				<verse number="7">Յիսուս ըսաւ. – Ես կու գամ ու կը բժշկեմ զայն։</verse>
				<verse number="8">Հարիւրապետը պատասխանեց. – Տէ՛ր, ես արժանի չեմ քեզ իմ յարկիս տակ ընդունելու. միայն բան մը ըսէ, եւ ծառաս պիտի առողջանայ։</verse>
				<verse number="9">Որովհետեւ ես ալ, որպէս իշխանութեան ենթակայ մարդ, ձեռքիս տակ զինուորներ ունիմ. մէկուն կ՚ըսեմ՝ «Գնա՛», եւ կ՚երթայ, ուրիշի մը կ՚ըսեմ՝ «Եկո՛ւր», եւ կու գայ. ծառայիս կ՚ըսեմ՝ «Այս բանը ըրէ», եւ կը կատարէ։</verse>
				<verse number="10">Յիսուս երբ լսեց, հիացաւ եւ իր հետեւորդներուն ըսաւ. – Կ՚ըսեմ ձեզի, թէ նոյնիսկ Իսրայէլի մէջ այսպիսի հաւատք ունեցող մը չգտայ։</verse>
				<verse number="11">Գիտցէք նաեւ, թէ շատեր արեւելքէն ու արեւմուտքէն պիտի գան եւ երկինքի արքայութեան մէջ սեղան պիտի բազմին Աբրահամի, Իսահակի եւ Յակոբի հետ,</verse>
				<verse number="12">իսկ անոնք որոնք երկինքի արքայութեան ժառանգորդները պէտք էր ըլլային՝ դուրսը խաւարին մէջ պիտի նետուին, ուր պիտի լան եւ ակռաները կրճտեն։</verse>
				<verse number="13">Յետոյ Յիսուս հարիւրապետին ըսաւ. – Գնա՛, ինչպէս որ հաւատացիր՝ այդպէս թող ըլլայ քեզի։ Եւ նոյն վայրկեանին հարիւրապետին ծառան բժշկուեցաւ։</verse>
				<verse number="14">Ապա Յիսուս եկաւ Պետրոսի տունը, եւ տեսաւ որ անոր զոքանչը հիւանդ պառկած էր՝ տաքութեան պատճառով։</verse>
				<verse number="15">Յիսուս բռնեց անոր ձեռքէն, եւ տաքութիւնը անցաւ։ Անիկա ոտքի ելլելով սկսաւ սպասարկել իրեն։</verse>
				<verse number="16">Երբ երեկոյ եղաւ, Յիսուսի բերին բազմաթիւ դիւահարներ ։ Յիսուս իր խօսքով չար ոգիները դուրս հանեց եւ բոլոր հիւանդները բժշկեց,</verse>
				<verse number="17">որպէսզի իրականանայ Եսայի մարգարէի բերնով ըսուածը. «Անիկա մեր հիւանդութիւնները վերցուց եւ մեր ցաւերը փարատեց»։</verse>
				<verse number="18">Երբ Յիսուս մեծ բազմութիւն մը տեսաւ իր շուրջ, հրամայեց իր աշակերտներուն, որ լիճին միւս կողմը երթան։</verse>
				<verse number="19">Օրէնքի ուսուցիչ մը մօտենալով՝ ըսաւ իրեն. – Վարդապե՛տ, ուր որ երթաս՝ ետեւէդ պիտի գամ։</verse>
				<verse number="20">Յիսուս պատասխանեց. – Աղուէսները որջ ունին, երկինքի թռչունները՝ բոյն, սակայն Մարդու Որդին գլուխը հանգչեցնելիք տեղ մը չունի։</verse>
				<verse number="21">Ուրիշ մը, որ իր աշակերտներէն մէկն էր, ըսաւ իրեն. – Տէ՛ր, թոյլ տուր որ նախ երթամ եւ թաղեմ հայրս։</verse>
				<verse number="22">Յիսուս պատասխանեց. – Դուն հետեւէ՛ ինծի, եւ ձգէ որ մեռելները թաղեն իրենց մեռելները։</verse>
				<verse number="23">Ապա Յիսուս նաւակ մտաւ, եւ իր աշակերտները հետեւեցան իրեն։</verse>
				<verse number="24">Յանկարծ զօրաւոր փոթորիկ մը ելաւ լիճին վրայ, այնքան՝ որ ալիքները գրեթէ նաւակը կը ծածկէին։ Բայց Յիսուս կը քնանար։</verse>
				<verse number="25">Աշակերտները մօտեցան, արթնցուցին զինք ու ըսին. – Տէ՜ ր, ազատէ՛ մեզ, ահա կը կորսուինք։</verse>
				<verse number="26">Յիսուս ըսաւ անոնց. – Ինչո՞ւ այդքան կը վախնաք, թերահաւատնե՛ր։ Յետոյ ոտքի ելաւ, սաստեց հովերը եւ լիճը, եւ կատարեալ հանդարտութիւն տիրեց։</verse>
				<verse number="27">Ամէնքն ալ հիացած կ՚ըսէին. – Ի՜ նչ տեսակ մարդ է ասիկա, որովհետեւ նոյնիսկ հովերն ու ծովը իրեն կը հնազանդին։</verse>
				<verse number="28">Յիսուս երբ լիճին միւս կողմը՝ Գերգեսացիներու երկիրը եկաւ, դէմը ելան երկու դիւահարներ, որոնք ժայռափոր գերեզմաններէն եկած էին։ Ասոնք այնքան կատաղի էին, որ ոեւէ մէկը այդ ճամբայէն չէր համարձակեր անցնիլ։</verse>
				<verse number="29">Անոնք աղաղակեցին՝ ըսելով. – Ի՞նչ կ՚ուզես մեզմէ, Յիսո՛ւս, Աստուծո՛յ Որդի, եկար որ ժամանակէն առաջ տանջե՞ս մեզ։</verse>
				<verse number="30">Քիչ մը հեռուն խոզերու մեծ երամակ մը կ՚արածէր։</verse>
				<verse number="31">Չար ոգիները Յիսուսի կ՚աղաղակէին ըսելով. – Եթէ մեզ դուրս պիտի հանես, թոյլ տուր որ խոզերու երամակին երթանք։</verse>
				<verse number="32">Յիսուս ըսաւ. – Գացէ՛ք։ Եւ չար ոգիները դիւահարներէն ելլելով՝ գացին խոզերուն. եւ ահա խոզերու ամբողջ երամակը զառիթափէն վար դէպի լիճ խուժեց եւ հոն խեղդուեցաւ։</verse>
				<verse number="33">Խոզարածները փախան եւ քաղաք երթալով պատմեցին եղածը, նաեւ ինչ որ պատահած էր դիւահարներուն։</verse>
				<verse number="34">Քաղաքի ամբողջ բնակիչները ընդառաջ ելան Յիսուսի եւ երբ զայն տեսան, աղաչեցին որ հեռանայ իրենց սահմաններէն։</verse>
			</chapter>
			<chapter number="9">
				<verse number="1">Յիսուս նաւակ մտաւ եւ լիճին միւս կողմը անցնելով եկաւ իր քաղաքը։</verse>
				<verse number="2">Եւ ահա մարդիկ իրեն բերին անդամալոյծ մը, մահիճին մէջ պառկած։ Յիսուս անոնց հաւատքը տեսնելով, ըսաւ անդամալոյծին. – Քաջալերուէ՛, ո՛րդեակ, մեղքերդ ներուած են քեզի։</verse>
				<verse number="3">Օրէնքի ուսուցիչներէն ոմանք իրենց մտքէն ըսին. – Այս մարդուն ըրածը հայհոյութիւն է։</verse>
				<verse number="4">Յիսուս գիտցաւ անոնց մտածումը եւ ըսաւ. – Ինչո՞ւ դուք ձեզի չար բաներ կը մտածէք։</verse>
				<verse number="5">Ո՞ր մէկը աւելի դիւրին է. անդամալոյծին՝ «Մեղքերդ ներուած են քեզի» ըսե՞լը, թէ՝ «Ել եւ քալէ՛» ըսելը։</verse>
				<verse number="6">Բայց պէտք է գիտնաք թէ Մարդու Որդին երկրի վրայ իշխանութիւն ունի մեղքերը ներելու։ Ապա անդամալոյծին դառնալով ըսաւ. – Ե՛լ, մահիճդ ա՛ռ եւ տունդ գնա։</verse>
				<verse number="7">Անդամալոյծը ոտքի ելաւ եւ տուն գնաց։</verse>
				<verse number="8">Ժողովուրդը երբ ասիկա տեսաւ՝ զարմացաւ ու կը փառաւորէր զԱստուած, որ մարդոց այսպիսի կարողութիւն կու տայ։</verse>
				<verse number="9">Յիսուս այդտեղէն քիչ մը առաջ երթալով՝ տեսաւ մաքսաւոր մը, Մատթէոս անունով, որ մաքս գանձելու նստած էր, եւ ըսաւ անոր. – Հետեւէ՛ ինծի։ Մատթէոս ոտքի ելաւ եւ հետեւեցաւ Յիսուսի։</verse>
				<verse number="10">Եւ մինչ անոր տան մէջ սեղան բազմած էր, շատ մը մաքսաւորներ եւ մեղաւորներ ալ եկան եւ նստան Յիսուսի եւ իր աշակերտներուն հետ։</verse>
				<verse number="11">Երբ Փարիսեցիները տեսան ասիկա, ըսին Յիսուսի աշակերտներուն. – Ինչո՞ւ ձեր Վարդապետը մաքսաւորներուն եւ մեղաւորներուն հետ կ՚ուտէ։</verse>
				<verse number="12">Յիսուս երբ լսեց ասիկա, ըսաւ անոնց. – Առողջները չեն որ բժիշկի պէտք ունին, այլ՝ հիւանդները։</verse>
				<verse number="13">Գացէք եւ սորվեցէք թէ ի՛նչ կը նշանակէ Աստուծոյ սա խօսքը. «Ողորմութիւն կ՚ուզեմ եւ ո՛չ թէ զոհ »։ Որովհետեւ չեկայ արդարները կանչելու, այլ՝ մեղաւորները։</verse>
				<verse number="14">Առիթով մը Յովհաննէսի աշակերտները մօտեցան Յիսուսի եւ ըսին. – Ինչո՞ւ մենք եւ Փարիսեցիները յաճախ ծոմ կը պահենք, իսկ քու աշակերտներդ չեն պահեր։</verse>
				<verse number="15">Յիսուս անոնց պատասխանեց. – Կարելի՞ է հարսանիքի հրաւիրեալներուն ըսել որ սուգ պահեն, երբ տակաւին փեսան իրենց հետ է։ Ժամանակ պիտի գայ, երբ փեսան պիտի վերցուի իրենցմէ, եւ այն ատեն իրենք ալ ծոմ պիտի պահեն։</verse>
				<verse number="16">Ոչ ոք չլուացուած նոր կտոր մը կը գործածէ հին հագուստի մը համար կարկտան ընելու։ Որովհետեւ նոր կտորը քաշուելով՝ հագուստը կը պատռտէ, եւ աւելի մեծ կ՚ըլլայ պատռուածքը։</verse>
				<verse number="17">Նմանապէս, ոչ ոք նոր գինին հին տիկերու մէջ կը լեցնէ, այլապէս տիկերը կը պայթին, գինին կը թափի, եւ տիկերը կը փճանան։ Ընդհակառակը, նոր գինին նոր տիկերու մէջ կը դնեն եւ երկուքն ալ կը պահուին։</verse>
				<verse number="18">Մինչ Յիսուս անոնց այս ուսուցումները կ՚ընէր, Հրեայ իշխանաւոր մը մօտեցաւ եւ ծունկի գալով՝ ըսաւ անոր. – Աղջիկս նոր մեռաւ, բայց եկուր եւ ձեռքդ անոր վրայ դիր ու անիկա պիտի ողջննայ։</verse>
				<verse number="19">Յիսուս ելաւ եւ իր աշակերտներուն հետ գնաց անոր ետեւէն։</verse>
				<verse number="20">Եւ ահա կին մը, որ տասներկու տարիէ ի վեր արիւնահոսութենէ կը տառապէր, Յիսուսի ետեւէն մօտեցաւ եւ դպաւ անոր հագուստի քղանցքին։</verse>
				<verse number="21">Անիկա ինքնիրեն կը խորհէր ու կ՚ըսէր. «Միայն դպնամ անոր հագուստին եւ պիտի բժշկուիմ»։</verse>
				<verse number="22">Յիսուս ետեւ դարձաւ եւ կինը տեսնելով ըսաւ. – Աղջի՛կս, քաջալերուէ՛, հաւատքդ քեզ բժշկեց։ Նոյն վայրկեանին կինը բժշկուեցաւ։</verse>
				<verse number="23">Երբ Յիսուս իշխանաւորին տունը եկաւ եւ տեսաւ փողահարները եւ խռոված ամբոխը,</verse>
				<verse number="24">ըսաւ անոնց. – Մէկդի՛ կեցէք, որովհետեւ աղջիկը մեռած չէ, այլ կը քնանայ։ Բոլորն ալ սկսան ծաղրել զինք։</verse>
				<verse number="25">Երբ բազմութիւնը դուրս ելաւ, Յիսուս մտաւ աղջկան սենեակը, բռնեց անոր ձեռքէն, եւ աղջիկը ոտքի ելաւ։</verse>
				<verse number="26">Այս լուրը ամբողջ շրջանին մէջ տարածուեցաւ։</verse>
				<verse number="27">Եւ մինչ Յիսուս այդտեղէն կը մեկնէր, երկու կոյրեր սկսան իր ետեւէն երթալ, աղաղակելով. – Դաւիթի՛ Որդի, ողորմէ՛ մեզի։</verse>
				<verse number="28">Երբ Յիսուս տուն մտաւ, կոյրերը մօտեցան իրեն. եւ Յիսուս հարցուց անոնց. – Կը հաւատա՞ք թէ կրնամ բժշկել ձեզ։ Անոնք ըսին. – Այո՛, Տէ՛ր։</verse>
				<verse number="29">Այն ատեն Յիսուս դպաւ անոնց աչքերուն եւ ըսաւ. – Ինչպէս որ կը հաւատաք՝ թող այդպէս ըլլայ ձեզի։</verse>
				<verse number="30">Եւ անոնց աչքերը բացուեցան։ Յիսուս խստիւ պատուիրեց անոնց, ըսելով. – Զգոյշ եղէք, որ մարդ չիմանայ։</verse>
				<verse number="31">Իսկ անոնք ելան եւ Յիսուսի համբաւը տարածեցին ամբողջ շրջանին մէջ։</verse>
				<verse number="32">Կոյրերուն մեկնելէն ետք, Յիսուսի բերին համր դիւահար մը։</verse>
				<verse number="33">Յիսուս չար ոգին դուրս հանելուն պէս՝ համրը սկսաւ խօսիլ։ Բոլորն ալ հիացան եւ ըսին. – Այսպիսի բան տակաւին չէինք տեսած Իսրայէլի մէջ։</verse>
				<verse number="34">Իսկ Փարիսեցիները կ՚ըսէին. – Դեւերու իշխանին միջոցաւ է որ կը հանէ չար ոգիները։</verse>
				<verse number="35">Յիսուս կը շրջէր բոլոր քաղաքներն ու գիւղերը, կ՚ուսուցանէր ժողովարաններուն մէջ, Աստուծոյ արքայութեան աւետիսը կու տար եւ կը բժշկէր ժողովուրդին բոլոր ախտերն ու հիւանդութիւնները։</verse>
				<verse number="36">Եւ տեսնելով ժողովուրդի բազմութիւնը, գթաց անոնց, որովհետեւ յոգնած էին եւ ցրուած՝ հովիւ չունեցող ոչխարներու պէս։</verse>
				<verse number="37">Այն ատեն իր աշակերտներուն ըսաւ. – Հունձքը առատ է, բայց մշակները՝ քիչ։</verse>
				<verse number="38">Հետեւաբար խնդրեցէք հունձքի Տիրոջմէն, որ իր հունձքին համար մշակներ ղրկէ։</verse>
			</chapter>
			<chapter number="10">
				<verse number="1">Յիսուս իր մօտ կանչեց տասներկու աշակերտները եւ անոնց իշխանութիւն տուաւ՝ պիղծ ոգիները իրենց հնազանդեցնելու եւ մարդոցմէ դուրս հանելու զանոնք, ինչպէս նաեւ բժշկելու բոլոր ցաւերն ու հիւանդութիւնները։</verse>
				<verse number="2">Տասներկու առաքեալներուն անուններն են.– Առաջին՝ Սիմոն, որ Պետրոս կոչուեցաւ, եւ եղբայրը՝ Անդրէաս,</verse>
				<verse number="3">Զեբեդէոսի որդիները՝ Յակոբոս եւ եղբայրը Յովհաննէս, Փիլիպպոս եւ Բարթողոմէոս, Թովմաս եւ Մատթէոս մաքսաւոր, Ալփէոսի որդին՝ Յակոբոս, եւ Ղեբէոս, որ Թադէոս կոչուեցաւ,</verse>
				<verse number="4">Սիմոն Նախանձայոյզ եւ Յուդա Իսկարիոտացի, որ մատնեց զինք։</verse>
				<verse number="5">Յիսուս այս տասներկու աշակերտները ղրկեց՝ անոնց պատուիրելով. – Մի՛ երթաք հեթանոսներուն շրջանները եւ Սամարացիներուն քաղաքները մի՛ մտնէք,</verse>
				<verse number="6">այլ մասնաւորաբար գացէք Իսրայէլի կորսուած ոչխարներուն։</verse>
				<verse number="7">Ու երբ կ՚երթաք, քարոզեցէք՝ թէ երկինքի արքայութիւնը մօտեցած է։</verse>
				<verse number="8">Հիւանդները բժշկեցէք, բորոտները մաքրեցէք, չար ոգիները հանեցէք։ Ձրի առիք, ձրի ալ տուէք։</verse>
				<verse number="9">Ձեր գօտիներուն մէջ ո՛չ ոսկի, ո՛չ արծաթ եւ ո՛չ ալ պղինձ դրամ ունեցէք։</verse>
				<verse number="10">Ճամբու համար ո՛չ պարկ առէք, ո՛չ աւելորդ հագուստ, ո՛չ կօշիկ եւ ո՛չ գաւազան։ Քանի աշխատողը արժանի է իր օրապահիկին։</verse>
				<verse number="11">Երբ քաղաք մը կամ գիւղ մը մտնէք, տեսէք թէ ո՛վ արժանաւոր է ձեզ ընդունելու. հոն մնացէք մինչեւ որ մեկնիք հոնկէ։</verse>
				<verse number="12">Եւ երբ տունը մտնէք, տանտիրոջ բարեւեցէք ըսելով. «Ողջոյն ձեզի»։</verse>
				<verse number="13">Եթէ տնեցիները արժանաւոր են՝ ձեր ողջոյնին խաղաղութիւնը անոնց վրայ թող հանգչի, իսկ եթէ արժանաւոր չեն՝ այն ատեն ձեր ողջոյնը թող վերադառնայ ձեզի։</verse>
				<verse number="14">Եւ եթէ տան մը կամ քաղաքի մը բնակիչները ձեզ չընդունին եւ ձեր խօսքը չլսեն, այդտեղէն ելլելու ատեն ձեր ոտքի փոշին թօթուեցէք։</verse>
				<verse number="15">Գիտցէք, որ Դատաստանի օրը Սոդոմի եւ Գոմորի բնակիչներուն պատիժը աւելի թեթեւ պիտի ըլլայ, քան թէ այդ քաղաքինը։ –</verse>
				<verse number="16">Ահա կը ղրկեմ ձեզ իբրեւ ոչխարներ՝ գայլերու մէջ։ Ուստի խորագէտ եղէք օձերու պէս, եւ անմեղ՝ աղաւնիներու պէս։</verse>
				<verse number="17">Զգո՛յշ եղէք, որովհետեւ պիտի գտնուին մարդիկ, որոնք ձեզ դատարան պիտի տանին եւ իրենց ժողովարաններուն մէջ ծեծեն։</verse>
				<verse number="18">Իմ պատճառովս ձեզ կառավարիչներու եւ թագաւորներու դիմաց պիտի հանեն, որպէսզի անոնց եւ բոլոր ազգերուն իմ մասիս վկայութիւն տաք։</verse>
				<verse number="19">Արդ, երբ ձեզ դատելու տանին, մի՛ մտահոգուիք թէ ի՛նչ պիտի ըսէք եւ ի՛նչպէս. որովհետեւ ինչ որ պիտի ըսէք՝ այդ ժամուն պիտի տրուի ձեզի,</verse>
				<verse number="20">քանի խօսողը դուք պիտի չըլլաք, այլ ձեր Հօրը Հոգին պիտի խօսի ձեր միջոցաւ։</verse>
				<verse number="21">Եղբայրը իր եղբայրը մահուան պիտի մատնէ, հայրը՝ իր զաւակը։ Զաւակներ իրենց ծնողներուն դէմ պիտի ելլեն եւ սպաննեն զանոնք։</verse>
				<verse number="22">Ամէն մարդ ձեզ պիտի ատէ իմ պատճառովս։ Բայց ով որ մինչեւ վերջը դիմանայ, անիկա պիտի փրկուի։</verse>
				<verse number="23">Եւ երբ հալածեն ձեզ քաղաքի մը մէջ, ուրիշ քաղաք մը փախէք, եւ եթէ հոնկէ ալ հալածեն՝ փախէք այլ քաղաք մը։ Վստահ գիտցէք, որ պիտի չկրնաք վերջացնել Իսրայէլի քաղաքները՝ Մարդու Որդիին գալուստէն առաջ։</verse>
				<verse number="24">Աշակերտը իր ուսուցիչէն գերիվեր չէ, ոչ ալ ծառան՝ իր տիրոջմէն։</verse>
				<verse number="25">Հերիք է աշակերտին, որ իր ուսուցիչին պէս ըլլայ, եւ ծառային՝ իր տիրոջ պէս։ Եթէ տանտէրը Բէեղզեբուղ կոչեցին, հարկաւ նոյնը աւելիով պիտի ըսեն անոր ընտանիքի անդամներուն։</verse>
				<verse number="26">Հետեւաբար անոնցմէ մի՛ վախնաք։ Չկայ ծածուկ բան որ չյայտնուի եւ կամ գաղտնի բան որ չգիտցուի։</verse>
				<verse number="27">Ինչ որ մութին մէջ կ՚ըսեմ ձեզի՝ օր ցերեկով յայտարարեցէք, եւ ինչ որ ձեզի առանձնութեան մէջ կ՚ըսեմ՝ տանիքներէն բարձրաձայն քարոզեցէք։</verse>
				<verse number="28">Մի՛ վախնաք անոնցմէ, որոնք մարմինը կը սպաննեն եւ սակայն հոգին չեն կրնար սպաննել։ Բայց դուք վախցէք մանաւանդ անկէ, որ կրնայ թէ՛ հոգին եւ թէ՛ մարմինը կորուստի մատնել դժոխքին մէջ։</verse>
				<verse number="29">Երկու ճնճղուկը հինգ դահեկան չ՚ա՞րժեր. եւ սակայն անոնցմէ մէկն իսկ գետին չ՚իյնար առանց ձեր Հօրը գիտութեան։</verse>
				<verse number="30">Գալով ձեզի, ձեր գլխուն իւրաքանչիւր մազն իսկ համրուած է։</verse>
				<verse number="31">Հետեւաբար մի՛ վախնաք, որովհետեւ դուք բոլոր ճնճղուկներէն աւելի արժէք ունիք Աստուծոյ աչքին։</verse>
				<verse number="32">Ով որ մարդոց առջեւ դաւանի թէ ինծի կը հետեւի, ես ալ զայն ինծի հետեւորդ պիտի դաւանիմ Հօրս դիմաց, որ երկինքի մէջ է։</verse>
				<verse number="33">Իսկ ով որ զիս ուրանայ մարդոց առջեւ, նոյնպէս ալ ես զինք պիտի ուրանամ Հօրս դիմաց, որ երկինքի մէջ է։ –</verse>
				<verse number="34">Մի՛ կարծէք թէ աշխարհին խաղաղութիւն բերելու եկայ։ Ո՛չ. չեկայ խաղաղութիւն բերելու, այլ՝ սուր։</verse>
				<verse number="35">Քանի եկայ զաւակը հօրմէն բաժնելու, աղջիկը՝ մօրմէն, հարսը՝ կեսուրէն։</verse>
				<verse number="36">«Մարդուս թշնամիները իր ընտանիքի անդամները պիտի ըլլան»։</verse>
				<verse number="37">Ով որ իր հայրն ու մայրը աւելի կը սիրէ քան զիս՝ արժանի չէ ինծի։ Եւ ով որ իր տղան կամ աղջիկը աւելի կը սիրէ քան զիս՝ արժանի չէ ինծի։</verse>
				<verse number="38">Ան որ իր խաչը չ՚առներ եւ ինծի չի հետեւիր, արժանի չէ ինծի։</verse>
				<verse number="39">Ով որ իր կեանքը իրեն կը պահէ՝ պիտի կորսնցնէ զայն, եւ ով որ իր կեանքը կը կորսնցնէ ինծի համար, պիտի գտնէ զայն։ –</verse>
				<verse number="40">Ան որ ձեզ կ՚ընդունի՝ զիս ընդունած կ՚ըլլայ, եւ ով որ զիս կ՚ընդունի՝ զիս ղրկողը ընդունած կ՚ըլլայ։</verse>
				<verse number="41">Ով որ մարգարէ մը կ՚ընդունի մարգարէ ըլլալուն համար՝ մարգարէի յատուկ վարձատրութիւն պիտի ստանայ, եւ ան որ արդար մը կ՚ընդունի արդար ըլլալուն համար՝ արդարի վարձատրութիւն պիտի ստանայ։</verse>
				<verse number="42">Եւ ով որ այս փոքրիկներէն մէկուն նոյնիսկ գաւաթ մը պաղ ջուր կու տայ խմելու՝ իմ աշակերտս ըլլալուն համար, վստահ եղէք որ իր վարձատրութիւնը պիտի չկորսնցնէ։</verse>
			</chapter>
			<chapter number="11">
				<verse number="1">Յիսուս այս պատուէրները իր տասներկու աշակերտներուն տալէ ետք մեկնեցաւ հոնկէ՝ քարոզելու եւ ուսուցանելու համար շրջակայ քաղաքներուն մէջ։</verse>
				<verse number="2">Երբ Յովհաննէս բանտին մէջ լսեց Քրիստոսի կատարած գործերուն մասին, իր աշակերտներէն ոմանք ղրկեց Յիսուսի,</verse>
				<verse number="3">հարցնելու համար. – Դո՞ւն ես ան որ պիտի գար, թէ ուրիշի մը սպասենք։</verse>
				<verse number="4">Յիսուս պատասխանեց. – Գացէք եւ Յովհաննէսի պատմեցէք ինչ որ կը լսէք ու կը տեսնէք.</verse>
				<verse number="5">ահա կոյրերը կը տեսնեն, կաղերը կը քալեն, բորոտները կը մաքրուին, խուլերը կը լսեն, մեռելները յարութիւն կ՚առնեն, եւ Աւետարանը աղքատներուն կը քարոզուի։</verse>
				<verse number="6">Երանի՜ անոր որ իմ պատճառովս իր հաւատքը չի կորսնցներ։</verse>
				<verse number="7">Երբ Յովհաննէսի աշակերտները մեկնեցան, Յիսուս սկսաւ Յովհաննէսի մասին խօսիլ ժողովուրդին, ըսելով. – Ի՞նչ տեսնելու գացիք անապատ։ Հովէն շարժող եղէ՞գ մը։</verse>
				<verse number="8">Հապա ի՞նչ տեսնելու գացիք։ Փառաւոր զգեստներ հագած մա՞րդ մը։ Բայց անոնք որ փառաւոր զգեստ կը հագնին՝ թագաւորական պալատներու մէջ են։</verse>
				<verse number="9">Հապա ի՞նչ տեսնելու գացիք։ Մարգարէ՞ մը։ Այո՛, վստահ եղէք, նոյնիսկ աւելի քան մարգարէ մը։</verse>
				<verse number="10">Որովհետեւ Յովհաննէսի մասին է որ մարգարէութեան մէջ Տէրը կ՚ըսէ. «Ահա պատգամաբերս քու առջեւէդ պիտի ղրկեմ, որ քեզի համար ճամբայ պատրաստէ»։</verse>
				<verse number="11">Վստահ եղէք, թէ մարդոց մէջ Յովհաննէս Մկրտիչէն մեծը չէ ծնած. սակայն երկինքի արքայութեան մէջ յետին եղողը Յովհաննէսէն աւելի մեծ է։</verse>
				<verse number="12">Յովհաննէս Մկրտիչի քարոզութեան օրերէն մինչեւ այսօր մարդիկ երկինքի արքայութիւնը ձեռք ձգելու համար ոյժ կը բանեցնեն, եւ զօրաւորները ձեռք կը ձգեն զայն։</verse>
				<verse number="13">Մովսէսի Օրէնքը եւ բոլոր մարգարէները մինչեւ Յովհաննէսի ժամանակը մարգարէացան երկինքի արքայութեան մասին.</verse>
				<verse number="14">եւ եթէ կ՚ուզէք ընդունիլ՝ Յովհաննէսն է Եղիան, որ պիտի գար։</verse>
				<verse number="15">Ականջ ունեցողը թող լսէ։</verse>
				<verse number="16">Որո՞ւ նմանցնեմ այս սերունդի մարդիկը։ Կը նմանին այն փոքրիկներուն, որոնք շուկայի հրապարակներուն վրայ կը նստին եւ իրարու ձայն կու տան,</verse>
				<verse number="17">ըսելով. «Նուագեցինք ձեզի, բայց դուք չպարեցիք. ողբի երգեր երգեցինք, բայց դուք չլացիք»։</verse>
				<verse number="18">Յովհաննէսը եկաւ, ո՛չ կ՚ուտէր, ո՛չ կը խմէր, եւ կ՚ըսեն. « Դիւահար է»։</verse>
				<verse number="19">Մարդու Որդին եկաւ, կ՚ուտէ ու կը խմէ, եւ կ՚ըսեն. «Ուտող ու խմող է այս մարդը, մաքսաւորներուն եւ մեղաւորներուն՝ բարեկամ»։ Բայց արդարութեան հետեւորդները կրնան հասկնալ Աստուծոյ իմաստութիւնը։</verse>
				<verse number="20">Ապա Յիսուս սկսաւ մեղադրել այն քաղաքները, ուր ինք բազմաթիւ հրաշքներ գործած էր, քանի անոնք դարձի չէին եկած. –</verse>
				<verse number="21">Վա՜ յ քեզի, Քորազի՛ն, վա՜ յ քեզի, Բեթսայիդա՛, եթէ այն հրաշքները որոնք ձեր մէջ գործուեցան՝ կատարուէին Տիւրոսի եւ Սիդոնի մէջ, անոնց բնակիչները շատոնց քուրձ հագնելով եւ մոխիրի վրայ նստելով ապաշխարած պիտի ըլլային։</verse>
				<verse number="22">Ուրեմն, կ՚ըսեմ ձեզի.– Դատաստանի օրը Տիւրոսի եւ Սիդոնի բնակիչներուն պատիժը աւելի թեթեւ պիտի ըլլայ, քան թէ ձերը։</verse>
				<verse number="23">Իսկ դո՛ւն, Կափառնաո՛ւմ, որ մինչեւ երկինք բարձրացեր ես, մինչեւ դժոխք պիտի իջնես։ Որովհետեւ այն հրաշքները որ մէջդ գործուեցան՝ եթէ կատարուէին Սոդոմի մէջ, վստահաբար անիկա կանգուն պիտի ըլլար մինչեւ այսօր։</verse>
				<verse number="24">Ուրեմն, կ՚ըսեմ ձեզի.– Դատաստանի օրը Սոդոմի բնակիչներուն պատիժը աւելի թեթեւ պիտի ըլլայ, քան թէ ձերը։</verse>
				<verse number="25">Այն ատեն Յիսուս այսպէս աղօթեց. – Հա՜ յր, երկինքի եւ երկրի Տէր, շնորհակալ եմ քեզի, որ իմաստուններէն եւ գիտուններէն ծածկեցիր այն՝ ինչ որ յայտնեցիր պարզ ու համեստ մարդոց։</verse>
				<verse number="26">Այո՛, Հա՛յր, դուն այսպէս ուզեցիր։</verse>
				<verse number="27">Հայրս ամէն ինչ տուած է ինծի, եւ ոչ ոք կը ճանչնայ Որդին՝ բացի Հօրմէն, եւ ոչ ոք կը ճանչնայ Հայրը՝ բացի Որդիէն, կամ բացի անկէ՝ որուն յայտնել ուզէ Որդին։</verse>
				<verse number="28">Ինծի՛ եկէք դուք բոլորդ, յոգնածներ եւ բեռնաւորուածներ, եւ ես հանգիստ պիտի տամ ձեզի։</verse>
				<verse number="29">Ձեր վրայ առէք իմ լուծս եւ ինձմէ սորվեցէք, որովհետեւ հեզ եմ եւ սրտով խոնարհ, եւ դուք ձեր հոգեկան հանգստութիւնը պիտի գտնէք։</verse>
				<verse number="30">Քանի իմ լուծս դիւրաւ տանելի է եւ բեռս՝ թեթեւ։</verse>
			</chapter>
			<chapter number="12">
				<verse number="1">Շաբաթ օր մը Յիսուս ցորենի արտերուն մէջէն կ՚անցնէր։ Աշակերտները անօթեցած ըլլալով՝ սկսան հասկ փրցնել եւ ուտել։</verse>
				<verse number="2">Երբ Փարիսեցիները ասիկա տեսան, ըսին Յիսուսի. – Տե՛ս, աշակերտներդ ի՛նչ կ՚ընեն. բան մը՝ որ մեր Օրէնքը կ՚արգիլէ Շաբաթ օրով ընել։</verse>
				<verse number="3">Յիսուս պատասխանեց. – Չէ՞ք կարդացած թէ ի՛նչ ըրաւ Դաւիթ, երբ ինք եւ իր հետ եղողները անօթեցան։</verse>
				<verse number="4">Աստուծոյ տունը չմտա՞ւ եւ առաջաւորութեան հացերը չկերա՞ւ, բան մը՝ որ Օրէնքին համաձայն արտօնուած չէր իրեն եւ ոչ ալ իրեն հետ եղողներուն, այլ միայն քահանաներուն:</verse>
				<verse number="5">Կամ չէ՞ք կարդացած Օրէնքին մէջ, թէ Շաբաթ օրերը քահանաները տաճարին մէջ կը սրբապղծեն Շաբաթ օրը եւ սակայն ատիկա մեղք չի համարուիր իրենց։</verse>
				<verse number="6">Ահա կ՚ըսեմ ձեզի, որ տաճարէն աւելի մեծ մէկը կայ հոս։</verse>
				<verse number="7">Եթէ իրապէս հասկնայիք թէ ի՛նչ կը նշանակէ Աստուծոյ սա խօսքը. «Ողորմութիւն կ՚ուզեմ եւ ո՛չ թէ զոհ », այն ատեն չէիք դատապարտեր անմեղները,</verse>
				<verse number="8">որովհետեւ Մարդու Որդին Տէրն է Շաբաթին։</verse>
				<verse number="9">Յիսուս այդտեղէն մեկնելով՝ գնաց անոնց ժողովարանը:</verse>
				<verse number="10">Հոն մարդ մը կար, որուն ձեռքը գօսացած էր։ Ներկաները Յիսուսը ամբաստանելու մտքով հարցուցին. – Մեր Օրէնքը կը թոյլատրէ՞ Շաբաթ օրով բժշկել։</verse>
				<verse number="11">Յիսուս պատասխանեց. – Եթէ ձեզմէ մէկուն մէկ հատիկ ոչխարը Շաբաթ օրով փոսը իյնայ, ի՞նչ կ՚ընէ։ Չի՞ բռներ ու չի՞ հաներ զայն։</verse>
				<verse number="12">Իսկ մարդը ոչխարէն որքա՜ ն աւելի կ՚արժէ։ Ուրեմն Օրէնքը կը թոյլատրէ Շաբաթ օրով բարիք գործելը։</verse>
				<verse number="13">Այն ատեն ըսաւ մարդուն. – Ձեռքդ երկարէ։ Անիկա ձեռքը երկարեց, եւ ահա գօսացած ձեռքը միւս ձեռքին նման առողջացաւ։</verse>
				<verse number="14">Ասոր վրայ Փարիսեցիները դուրս ելլելով՝ սկսան իրարու հետ խորհդակցիլ, թէ ի՛նչպէս սպաննեն Յիսուսը։</verse>
				<verse number="15">Յիսուս գիտցաւ ասիկա եւ հոնկէ մեկնեցաւ։ Բազմաթիւ մարդիկ գացին իր ետեւէն, եւ ինք բոլոր հիւանդները ղ բժշկեց՝</verse>
				<verse number="16">խստիւ պատուիրելով անոնց, որ ուրիշներուն իր մասին բան չըսեն։</verse>
				<verse number="17">Այսպիսով իրականացաւ ինչ որ Տէրը կ՚ըսէ Եսայի մարգարէին բերնով.–</verse>
				<verse number="18">«Ահաւասիկ ծառաս, որ ընտրեցի, սիրելիս, որուն հաճեցայ։ Իմ Հոգիս անոր վրայ պիտի դնեմ, եւ անիկա բոլոր ազգերուն արդարութիւն պիտի հռչակէ։</verse>
				<verse number="19">Անիկա ո՛չ պիտի հակառակի եւ ո՛չ ալ պիտի աղաղակէ, ո՛չ ալ հրապարակներու վրայ անոր ձայնը պիտի լսուի։</verse>
				<verse number="20">Ջախջախուած եղէգը պիտի չփշրէ եւ առկայծ ճրագը պիտի չմարէ, մինչեւ որ արդարութիւնը յաղթանակէ։</verse>
				<verse number="21">Եւ բոլոր ազգերը իրենց յոյսը անոր վրայ պիտի դնեն»։</verse>
				<verse number="22">Ապա Յիսուսի բերին կոյր եւ համր դիւահար մը, եւ Յիսուս բժշկեց զայն, այնպէս որ համր եւ կոյր մարդը սկսաւ խօսիլ ու տեսնել։</verse>
				<verse number="23">Բոլոր ներկաները զարմացան եւ կը հարցնէին. – Արդեօք ասիկա՞ է Քրիստոսը, Դաւիթի Որդին։</verse>
				<verse number="24">Բայց Փարիսեցիները երբ լսեցին, ըսին. – Անիկա դեւերու իշխանին՝ Բէեղզեբուղի զօրութեամբ է որ դեւերը դուրս կը հանէ։</verse>
				<verse number="25">Յիսուս երբ գիտցաւ անոնց մտածումը, ըսաւ. –Ոեւէ թագաւորութիւն որ ինքն իր մէջ բաժան–բաժան կ՚ըլլայ՝ կը կործանի, եւ ոեւէ քաղաք կամ ընտանիք որ ինքն իր մէջ բաժնուած է՝ կանգուն չի մնար։</verse>
				<verse number="26">Եթէ Սատանան իր գործակալներուն դէմ կ՚ելլէ, ուրեմն ինքն իր մէջ բաժան–բաժան եղած է. արդ, անոր թագաւորութիւնը ինչպէ՞ս կրնայ կանգուն մնալ։</verse>
				<verse number="27">Եթէ ես Բէեղզեբուղի զօրութեամբ է որ դեւերը կը հանեմ, ձեր հետեւորդնե՞րը որուն զօրութեամբ դուրս կը հանեն զանոնք։ Ուրեմն ձեր իսկ հետեւորդները ձեզ պիտի դատապարտեն։</verse>
				<verse number="28">Իսկ եթէ Աստուծոյ Հոգիին զօրութեամբ չար ոգիները կը հանեմ, կը նշանակէ թէ Աստուծոյ թագաւորութիւնը արդէն հասած է ձեզի։</verse>
				<verse number="29">Ո՛չ ոք կրնայ զօրաւոր մարդու մը տունը մտնել եւ անոր ստացուածքը կողոպտել, եթէ նախապէս այդ զօրաւոր մարդը չկապէ։ Անկէ ետք է որ անոր տունը կը կողոպտէ։</verse>
				<verse number="30">Ով որ ինծի հետ չէ՝ ինծի հակառակ է. ով որ ինծի հետ չի հաւաքեր՝ կը ցրուէ։</verse>
				<verse number="31">Այս պատճառով կ՚ըսեմ ձեզի.– Մարդիկ որքան ալ մեղք գործեն կամ հայհոյութիւն ընեն, Աստուած պիտի ներէ անոնց այդ բոլորը. բայց պիտի չներէ անոր, որ Սուրբ Հոգիին կը հայհոյէ, այսինքն՝ կը նախատէ զայն։</verse>
				<verse number="32">Ոեւէ մէկը որ Մարդու Որդիին դէմ խօսի՝ Աստուած պիտի ներէ անոր, բայց Սուրբ Հոգիին դէմ խօսողին պիտի չներէ, ո՛չ այս աշխարհի մէջ եւ ո՛չ ալ հանդերձեալին։</verse>
				<verse number="33">Եթէ կ՚ուզէք լաւ պտուղ ունենալ՝ ծառը առողջ պահեցէք, իսկ եթէ ծառը լաւ չպահէք՝ պտուղն ալ գէշ կ՚ըլլայ։ Որովհետեւ իւրաքանչիւր ծառ իր պտուղէն կը ճանչցուի։</verse>
				<verse number="34">Իժերո՛ւ ծնունդներ, ի՞նչպէս կրնաք լաւ բաներ խօսիլ, երբ դուք չար էք, քանի բերանը սրտին մէջ եղածն է որ կը խօսի։</verse>
				<verse number="35">Բարի մարդը իր սրտի բարի գանձէն բարիք կը հանէ, իսկ չար մարդը իր սրտի չար գանձէն՝ չարիք։</verse>
				<verse number="36">Կ՚ըսեմ ձեզի.– Դատաստանի օրը մարդ իր բոլոր դատարկ խօսքերուն համար հաշիւ պիտի տայ։</verse>
				<verse number="37">Որովհետեւ քու խօսքերովդ պիտի դատեն քեզ, կա՛մ արդարացնելու համար քեզ եւ կա՛մ՝ դատապարտելու։</verse>
				<verse number="38">Այն ատեն Օրէնքի ուսուցիչներէն եւ Փարիսեցիներէն ոմանք ըսին Յիսուսի. – Վարդապե՛տ, կ՚ուզենք որ հրաշք մը գործես եւ տեսնենք։</verse>
				<verse number="39">Յիսուս անոնց պատասխանեց. – Աստուծոյ անհաւատարիմ եւ չար սերունդ, նշան մը կ՚ուզէք. բայց Յովնան մարգարէին նշանէն զատ ուրիշ նշան պիտի չտրուի ձեզի։</verse>
				<verse number="40">Ինչպէս Յովնան երեք օր ցերեկ ու գիշեր կէտ ձուկի փորին մէջ մնաց, նոյնպէս ալ Մարդու Որդին երեք օր, ցերեկ ու գիշեր, պիտի մնայ երկրի ընդերքին մէջ։</verse>
				<verse number="41">Դատաստանի օրը Նինուէացիները ձեզի դէմ պիտի ելլեն եւ դատապարտեն ձեզ, որովհետեւ անոնք Յովնանի քարոզութեամբ զղջացին իրենց մեղքերուն համար։ Եւ ահա, Յովնանէն աւելի մեծ մէկը կայ հոս։</verse>
				<verse number="42">Դարձեալ, Դատաստանի օրը Հարաւի թագուհին պիտի ելլէ եւ դատապարտէ ձեզ, որովհետեւ անիկա իր հեռաւոր երկրէն եկաւ Սողոմոնի իմաստուն ուսուցումները լսելու համար։ Եւ ահա, Սողոմոնէն աւելի մեծ մէկը կայ հոս։ –</verse>
				<verse number="43">Երբ չար ոգին դուրս կ՚ելլէ մարդու մը մէջէն, կ՚երթայ եւ անջրդի վայրեր կը շրջի՝ հանգիստ տեղ մը գտնելու համար։ Եւ երբ չի գտներ,</verse>
				<verse number="44">ինքնիրեն կ՚ըսէ. «Ելլեմ երթամ իմ տունս, ուրկէ ելայ»։ Ուստի կը վերադառնայ իր նախկին տունը եւ զայն կը գտնէ պարապ, մաքուր եւ յարդարուած։ ԽՔ 6 Շ</verse>
				<verse number="45">Ապա կ՚երթայ եւ կը բերէ իրմէ աւելի չար եօթը այլ ոգիներ, որոնց հետ ներս մտնելով՝ կը բնակի հոն, որով այդ մարդուն վերջը իր նախկին վիճակէն աւելի գէշ կ՚ըլայ։ Գիտցէ՛ք, որ նոյնը պիտի պատահի նաեւ այս չար սերունդին։</verse>
				<verse number="46">Յիսուս ժողովուրդին տակաւին կը խօսէր, երբ իր մայրն ու եղբայրները եկան եւ դուրսը կեցած՝ կ՚ուզէին իրեն հետ խօսիլ։</verse>
				<verse number="47">Հոն գտնուողներէն մէկը ըսաւ իրեն. – Մայրդ եւ եղբայրներդ դուրսն են եւ կ՚ուզեն հետդ խօսիլ։</verse>
				<verse number="48">Յիսուս անոր պատասխանեց. – Ո՞վ է մայրս կամ որո՞նք են եղբայրներս։</verse>
				<verse number="49">Եւ իր աշակերտները ցոյց տալով՝ աւելցուց. – Ահաւասիկ մայրս ու եղբայրներս։</verse>
				<verse number="50">Որովհետեւ ո՛վ որ երկնաւոր Հօրս կամքը կը կատարէ՝ անիկա է եղբայրս, քոյրս եւ մայրս։</verse>
			</chapter>
			<chapter number="13">
				<verse number="1">Նոյն օրը Յիսուս տունէն ելաւ եւ գնաց նստաւ լիճին եզերքը։</verse>
				<verse number="2">Շուրջը ա՛յնքան մեծ բազմութիւն մը հաւաքուեցաւ, որ ինք նաւակ մտաւ եւ հոն նստաւ, իսկ ամբողջ բազմութիւնը լիճին եզերքը կանգնած մնաց։</verse>
				<verse number="3">Եւ առակներով շատ բան կը սորվեցնէր անոնց ու կ՚ըսէր. –</verse>
				<verse number="4">Սերմանող մը սերմ ցանելու ելաւ։ Սերմանած ատեն հատիկներէն ոմանք ինկան ճամբուն եզերքը եւ թռչունները եկան եւ կերան զանոնք։</verse>
				<verse number="5">Ուրիշներ ժայռոտ տեղ ինկան, ուր շատ հող չկար, եւ քանի հողը խորունկ չէր՝ անմիջապէս բուսան.</verse>
				<verse number="6">բայց երբ արեւը ելաւ՝ այրեցան, եւ որովհետեւ արմատ չունէին՝ չորցան։</verse>
				<verse number="7">Ոմանք ինկան փուշերու մէջ, եւ փուշերը ելան եւ խեղդեցին զանոնք։</verse>
				<verse number="8">Իսկ ուրիշներ ալ ինկան լաւ հողի մէջ եւ պտուղ տուին, ոմանք մէկի տեղ հարիւր, ուրիշներ՝ վաթսուն եւ կամ երեսուն։</verse>
				<verse number="9">Ականջ ունեցողը թող լսէ։</verse>
				<verse number="10">Յետոյ աշակերտները մօտեցան Յիսուսի եւ հարցուցին. – Ինչո՞ւ առակներով կը խօսիս անոնց։</verse>
				<verse number="11">Յիսուս պատասխանեց անոնց. – Դուք պէտք է գիտնաք Աստուծոյ արքայութեան գաղտնիքները, բայց ոչ՝ անոնք։</verse>
				<verse number="12">Որովհետեւ ունեցողին պիտի տրուի նոյնիսկ աւելիով, իսկ չունեցողէն պիտի առնուի ունեցած փոքր բաժինն իսկ։</verse>
				<verse number="13">Այս պատճառով առակներով կը խօսիմ անոնց, որովհետեւ կը նային՝ բայց չեն տեսներ, մտիկ կ՚ընեն՝ բայց չեն լսեր ու չեն հասկնար։</verse>
				<verse number="14">Այսպէս կ՚իրականանայ անոնց նկատմամբ Եսայիի մարգարէութիւնը, որ կ՚ըսէ.– «Անդադար պիտի լսեն, բայց պիտի չհասկնան. շարունակ պիտի նային, բայց պիտի չտեսնեն,</verse>
				<verse number="15">որովհետեւ այս ժողովուրդին միտքը թանձրացած է. իրենց ականջները խցած են, եւ իրենց աչքերը փակած, որպէսզի չըլլայ որ իրենց աչքերը տեսնեն ու ականջները լսեն եւ միտքերը հասկնան ու դարձի գան, եւ ես զանոնք բժշկեմ»։</verse>
				<verse number="16">Բայց երանի՜ ձեր աչքերուն, որովհետեւ կը տեսնեն եւ երանի՜ ձեր ականջներուն, որովհետեւ կը լսեն։</verse>
				<verse number="17">Կ՚ըսեմ ձեզի, թէ շատ մարգարէներ եւ արդարներ փափաքեցան ձեր տեսածները տեսնել՝ բայց չտեսան, եւ ձեր լսածները լսել՝ բայց չլսեցին։ –</verse>
				<verse number="18">Դուք, ուրեմն, լսեցէք թէ ի՛նչ ըսել կ՚ուզէ սերմնացանին առակը:</verse>
				<verse number="19">Ճամբուն եզերքը գտնուող հողը, ուր կ՚իյնայ սերմը, կը նմանի այն մարդուն՝ որ Աստուծոյ արքայութեան քարոզութիւնը կը լսէ եւ սակայն չի հասկնար. չարը կու գայ եւ կը յափշտակէ անոր սիրտին մէջ ցանուածը։</verse>
				<verse number="20">Ժայռոտ հողը կը նմանի այն մարդուն, որ հազիւ Աստուծոյ խօսքը լսած՝ ուրախութեամբ կ՚ընդունի զայն։</verse>
				<verse number="21">Սակայն սերմը արմատ չունի իր մէջ, այսինքն՝ ժամանակուան մը համար կը հաւատայ, եւ երբ նեղութեան եւ Աստուծոյ խօսքին համար հալածանքի ենթարկուի՝ անմիջապէս իր հաւատքը կը կորսնցնէ։</verse>
				<verse number="22">Փուշերով ծածկուած հողը կը նմանի այն մարդուն, որ Աստուծոյ խօսքը կը լսէ, սակայն երկրաւոր կեանքի հոգերը եւ հարստութեան հրապոյրը կը խեղդեն Աստուծոյ խօսքը, որ անպտուղ կը դառնայ իր մէջ։</verse>
				<verse number="23">Իսկ լաւ հողը կը նմանի այն մարդուն, որ կը լսէ Աստուծոյ խօսքը եւ կը հասկնայ ու պտուղ կու տայ, մէկի փոխարէն հարիւր, ուրիշ մը՝ վաթսուն եւ ուրիշ մը՝ երեսուն։</verse>
				<verse number="24">Յիսուս ուրիշ առակ մըն ալ խօսեցաւ անոնց ու ըսաւ. –</verse>
				<verse number="25">Մարդ մը լաւ սերմեր ցանեց իր արտին մէջ։ Գիշեր մը, երբ ամէն մարդ քնացած էր, անոր թշնամին եկաւ, որոմ ցանեց ցորենին մէջ եւ գնաց։</verse>
				<verse number="26">Երբ սերմերը աճեցան եւ սկսան հասկ կազմել, այն ատեն որոմն լ երեւցաւ։</verse>
				<verse number="27">Տանտիրոջ ծառաները եկան եւ ըսին անոր. «Տէ՛ր, դուն միայն լաւ սերմեր չցանեցի՞ր արտիդ մէջ. ուրկէ՞ հապա եկաւ որոմը»։</verse>
				<verse number="28">Անիկա պատասխանեց. «Ասիկա թշնամի մարդու գործ է»։ Ծառաները ըսին. «Կ՚ուզե՞ս որ երթանք եւ որոմը քաղենք»։</verse>
				<verse number="29">«Ո՛չ»,– պատասխանեց տէրը,– «Որպէսզի չըլլայ թէ որոմը քաղած ատեն ցորենն ալ միասին արմատախիլ ընէք։ ԽՔ Շ</verse>
				<verse number="30">Ձգեցէք որ երկուքն ալ միասին աճին մինչեւ հունձքի ժամանակ. այն ատեն հնձուորներուն կ՚ըսեմ. Նախ որոմը քաղեցէք, խուրձեր կազմեցէք այրելու համար, եւ ապա քաղեցէք ցորենը եւ ամբարեցէք շտեմարաններուս մէջ»։ Ահաւասիկ ճիշդ ասոր կը նմանի երկինքի արքայութիւնը։</verse>
				<verse number="31">Յիսուս ուրիշ առակ մըն ալ խօսեցաւ անոնց ու ըսաւ. – Երկինքի արքայութիւնը կը նմանի մանանեխի հատիկին, որ մարդ մը առնելով կը ցանէ իր արտին մէջ։</verse>
				<verse number="32">Անիկա սերմերէն ամենէն փոքրն է, բայց երբ աճի՝ բոլոր տունկերէն աւելի մեծ կ՚ըլլայ եւ ծառ կը դառնայ, այնպէս որ երկինքի թռչունները կու գան եւ բոյն կը դնեն անոր ճիւղերուն մէջ։</verse>
				<verse number="33">Յիսուս ուրիշ օրինակ մըն ալ տուաւ անոնց եւ ըսաւ. – Երկինքի արքայութիւնը կը նմանի այն թթխմորին, որ կին մը առնելով՝ պարկ մը ալիւրի հետ խառնեց, մինչեւ որ ամբողջ խմորը թթուեցաւ։</verse>
				<verse number="34">Յիսուս ժողովուրդին առակներով խօսելով, այս բոլորը անոնց կը սորվեցնէր։ Առանց առակի ոչինչ կը խօսէր,</verse>
				<verse number="35">որպէսզի իրականանայ ինչ որ Տէրը կ՚ըսէ մարգարէին բերնով. «Առակներով պիտի խօսիմ անոնց եւ պիտի յայտնեմ ինչ որ ծածուկ մնացած էր աշխարհի սկիզբէն ի վեր»։</verse>
				<verse number="36">Ապա Յիսուս ձգեց ժողովուրդը եւ տուն եկաւ։ Իր աշակերտները մօտեցան իրեն եւ ըսին. – Բացատրէ՛ մեզի արտին մէջ ցանուած որոմներուն առակը ։</verse>
				<verse number="37">Յիսուս պատասխանեց. – Լաւ սերմեր ցանողը Մարդու Որդին է,</verse>
				<verse number="38">եւ արտը աշխարհն է։ Լաւ սերմերը այն մարդիկն են, որոնք արքայութեան հետեւորդներն են, իսկ որոմը՝ անոնք որոնք չարին հետեւորդներն են։</verse>
				<verse number="39">Թշնամին որ ցանեց որոմը՝ Սատանան է, հունձքը աշխարհի վախճանն է եւ հնձուորները հրեշտակներն են։</verse>
				<verse number="40">Արդ, ինչպէս որ որոմը կը հաւաքեն եւ կրակին մէջ կ՚այրեն, այդպէս ալ պիտի պատահի աշխարհի վախճանին։</verse>
				<verse number="41">Այսինքն, Մարդու Որդին իր հրեշտակները պիտի ղրկէ, որոնք իր արքայութենէն պիտի հաւաքեն բոլոր անոնք որ գայթակղութեան պատճառ կ՚ըլլան եւ չարիք կը գործեն,</verse>
				<verse number="42">ու զանոնք պիտի նետեն բոցավառ հնոցին մէջ, ուր պիտի լան եւ կրճտեն իրենց ակռաները։</verse>
				<verse number="43">Այն ատեն արդարները արեւու պէս պիտի փայլին երկինքի արքայութեան մէջ։ Ականջ ունեցողը թող լսէ։</verse>
				<verse number="44">Երկինքի արքայութիւնը կը նմանի արտի մը մէջ պահուած գանձի։ Երբ մէկը զայն գտնէ՝ կրկին կը ծածկէ հողին մէջ եւ ուրախութենէն կ՚երթայ, իր ամբողջ ունեցածը կը ծախէ ու կը գնէ այդ արտը։</verse>
				<verse number="45">Նմանապէս, երկինքի արքայութիւնը կը նմանի այն վաճառականին, որ գեղեցիկ մարգարիտներ կը փնտռէ։</verse>
				<verse number="46">Երբ շատ թանկագին մարգարիտ մը գտնէ՝ կ՚երթայ, իր ամբողջ ունեցածը կը ծախէ եւ կը գնէ այդ մարգարիտը։ –</verse>
				<verse number="47">Դարձեալ, երկինքի արքայութիւնը կը նմանի ծովը նետուած ուռկանի մը, ուր ամէն տեսակ ձուկ կը բռնուի։</verse>
				<verse number="48">Երբ լեցուի, ձկնորսները ցամաք կը քաշեն եւ նստելով ձուկերը կը զատեն. լաւերը կը հաւաքեն ամաններու մէջ, իսկ անպէտները կը թափեն։</verse>
				<verse number="49">Ահա, նոյնպէս պիտի պատահի աշխարհի վախճանին։ Հրեշտակները պիտի ելլեն եւ չարերը զատեն արդարներուն մէջէն</verse>
				<verse number="50">եւ նետեն բոցավառ հնոցին մէջ, ուր անոնք պիտի լան եւ կրճտեն իրենց ակռաները։</verse>
				<verse number="51">Ապա Յիսուս հարցուց իր աշակերտներուն. – Հասկցա՞ք բոլոր ըսածներս։ – Այո՛, Տէ՛ր,– ըսին անոնք։</verse>
				<verse number="52">Յիսուս ըսաւ անոնց. – Այսպէս, ահա, ոեւէ Օրէնքի ուսուցիչ որ երկինքի արքայութեան աշակերտ կը դառնայ՝ կը նմանի տանտիրոջ մը, որ իր գանձէն դուրս կը բերէ նորն ու հինը։</verse>
				<verse number="53">Երբ Յիսուս վերջացուց այս առակները, մեկնեցաւ հոնկէ</verse>
				<verse number="54">եւ եկաւ իր հայրենի գաւառը, ուր ժողովարանին մէջ սկսաւ սորվեցնել անոնց։ Լսողները կը զարմանային ու կ՚ըսէին. – Ուրկէ՞ ձեռք ձգած է այսքան իմաստութիւն եւ հրաշագործ զօրութիւն։</verse>
				<verse number="55">Ասիկա ատաղձագործին որդին չէ՞. իր մայրը Մարիամը չէ՞ եւ եղբայրները՝ Յակոբոսը, Յոսէսը, Սիմոնը եւ Յուդան։</verse>
				<verse number="56">Իր քոյրերը բոլորն ալ մեր մօտ չե՞ն բնակիր։ Այս ամէնը ուրկէ՞ իրեն։</verse>
				<verse number="57">Եւ այս պատճառով կը դժուարանային հաւատալ իրեն։ Յիսուս ըսաւ անոնց. – Մարգարէն իր հայրենի գաւառին եւ ընտանիքին մէջ յարգ չունի։</verse>
				<verse number="58">Եւ անոնց անհաւատութեան պատճառով հոն շատ հրաշքներ չկատարեց։</verse>
			</chapter>
			<chapter number="14">
				<verse number="1">Այդ ատենները, Հերովդէս չորրորդապետ լսեց Յիսուսի համբաւը</verse>
				<verse number="2">եւ ըսաւ իր ծառաներուն. – Անիկա Յովհաննէս Մկրտիչն է. ա՛ն է որ մեռելներէն յարութիւն առած է, եւ այդ պատճառով է որ հրաշքներ կը գործուին իր ձեռքով։</verse>
				<verse number="3">Քանի Հերովդէս ինքն էր որ ձերբակալել տուած էր Յովհաննէսը, շղթայել եւ բանտ նետել տուած, իր Փիլիպպոս եղբօր կնոջ՝ Հերովդիայի պատճառով։ Շ</verse>
				<verse number="4">Որովհետեւ Յովհաննէս կ՚ըսէր Հերովդէսի. – Մեր Օրէնքը չի թոյլատրեր որ անոր հետ ամուսնանաս։</verse>
				<verse number="5">Այս պատճառով՝ Հերովդէս կ՚ուզէր սպաննել Յովհաննէսը, բայց ժողովուրդէն կը վախնար, քանի մարդիկ զայն իբրեւ մարգարէ կ՚ընդունէին։</verse>
				<verse number="6">Արդ, Հերովդէսի ծննդեան տարեդարձը եկաւ։ Եւ երբ Հերովդիայի աղջիկը հրաւիրեալներուն դիմաց պարեց, ասիկա ա՛յնքան հաճելի թուեցաւ Հերովդէսի,</verse>
				<verse number="7">որ երդում ընելով խոստացաւ անոր տալ ի՛նչ որ ուզէր։</verse>
				<verse number="8">Ան ալ նախապէս իր մօրմէն խրատուած ըլլալով, ըսաւ. – Հիմա հոս, ափսէի մը վրայ, Յովհաննէս Մկրտիչի գլուխը տուր ինծի։</verse>
				<verse number="9">Թագաւորը շատ տխրեցաւ, բայց հրաւիրեալներուն դիմաց իր ըրած երդումին պատճառով՝ հրամայեց որ աղջկան ուզածը տան։</verse>
				<verse number="10">Եւ մարդ ղրկելով՝ գլխատել տուաւ Յովհաննէսը բանտին մէջ։</verse>
				<verse number="11">Դահիճը անոր գլուխը ափսէի մը վրայ բերաւ եւ տուաւ աղջկան, իսկ աղջիկն ալ տարաւ իր մօրը։</verse>
				<verse number="12">Յովհաննէսի աշակերտները եկան, առին մարմինը եւ թաղեցին, ապա եկան պատմեցին Յիսուսի։</verse>
				<verse number="13">Երբ Յիսուս Յովհաննէսի գլխատումը լսեց, առանձինը նաւակ մտնելով՝ այդտեղէն գնաց ամայի վայր մը։ Շրջանի քաղաքներուն բնակիչները լսելով ասիկա, քալելով հետեւեցան իրեն։</verse>
				<verse number="14">Երբ Յիսուս նաւակէն դուրս ելաւ, տեսաւ մեծ բազմութիւնը, գթաց անոնց վրայ եւ հիւանդները բժշկեց։</verse>
				<verse number="15">Երեկոյեան, իր աշակերտները մօտեցան իրեն եւ ըսին. – Ամայի տեղ ենք եւ ժամանակն ալ ուշ է. արձակէ՛ ժողովուրդը, որպէսզի երթան շրջակայ գիւղերը իրենց համար ուտելիք գնելու։</verse>
				<verse number="16">Յիսուս ըսաւ. – Իրենք պէտք չունին երթալու։ Դո՛ւք տուէք անոնց ուտելիքը։</verse>
				<verse number="17">Անոնք ըսին Յիսուսի. – Հոս գրեթէ ոչինչ ունինք, բացի հինգ հացէ եւ երկու ձուկէ։</verse>
				<verse number="18">Յիսուս ըսաւ. – Հո՛ս բերէք ատոնք։</verse>
				<verse number="19">Եւ հրամայեց որ ժողովուրդը նստեցնեն խոտին վրայ։ Ապա առաւ հինգ հացը եւ երկու ձուկը, աչքերը երկինք բարձրացուց, օրհնեց, կտրեց հացերը եւ տուաւ աշակերտներուն, որոնք բաժնեցին ժողովուրդին։</verse>
				<verse number="20">Բոլորն ալ կերան ու կշտացան. եւ աշակերտները աւելցած կտորները հաւաքելով՝ տասներկու սակառ լեցուցին։</verse>
				<verse number="21">Իսկ ուտողները շուրջ հինգ հազար հոգի էին, կիներն ու մանուկները չհաշուած։</verse>
				<verse number="22">Ապա Յիսուս անմիջապէս ստիպեց որ աշակերտները նաւակ ելլեն եւ իրմէ առաջ երթան լիճին միւս կողմը, մինչեւ որ ինք ժողովուրդը արձակէ։</verse>
				<verse number="23">Ժողովուրդը արձակելէ ետք, Յիսուս առանձինը լեռ բարձրացաւ աղօթելու։ Երբ երեկոյ եղաւ, Յիսուս հոն մինակ էր,</verse>
				<verse number="24">մինչ նաւակը ցամաքէն բաւական հեռու՝ ալեկոծութեան մէջ էր, որովհետեւ հովը իրենց դիմացէն կը փչէր։</verse>
				<verse number="25">Գիշերուան չորրորդ պահուն, Յիսուս լիճին վրայէն քալելով աշակերտներուն քով եկաւ։</verse>
				<verse number="26">Անոնք երբ տեսան որ ջուրին վրայէն կը քալէր՝ սարսափեցան եւ ըսին. – Ուրուական մըն է։ Ու վախէն սկսան պոռալ։</verse>
				<verse number="27">Յիսուս անմիջապէս խօսեցաւ անոնց հետ եւ ըսաւ. – Քա՛ջ եղէք, ես եմ, մի՛ վախնաք։</verse>
				<verse number="28">Պետրոս ըսաւ. – Տէ՛ր, եթէ դուն ես՝ հրամայէ որ ջուրերուն վրայէն քալելով քովդ գամ։</verse>
				<verse number="29">Յիսուս ըսաւ. – Եկո՛ւր։ Պետրոս նաւակէն իջաւ եւ ջուրերուն վրայէն քալելով սկսաւ երթալ Յիսուսի։</verse>
				<verse number="30">Բայց տեսնելով հովին սաստկութիւնը՝ վախցաւ, եւ երբ սկսաւ ընկղմիլ, «Տէ՜ ր, ազատէ՛ զիս» պոռաց։</verse>
				<verse number="31">Յիսուս անմիջապէս ձեռքը երկարելով բռնեց զայն եւ ըսաւ. – Թերահաւա՛տ, ինչո՞ւ կասկածեցար։</verse>
				<verse number="32">Եւ երբ նաւակ բարձրացան, հովը դադրեցաւ։</verse>
				<verse number="33">Նաւակին մէջ գտնուող աշակերտները երկրպագեցին Յիսուսի եւ ըսին. – Իսկապէս դուն Աստուծոյ Որդին ես։</verse>
				<verse number="34">Ապա անցնելով դիմացի կողմը, ցամաք ելան Գեննեսարէթ։</verse>
				<verse number="35">Տեղացիները ճանչցան զինք, եւ ամբողջ գաւառին մէջ մարդ ղրկեցին ու բոլոր հիւանդները Յիսուսի բերին</verse>
				<verse number="36">եւ կ՚աղաչէին որ գոնէ թոյլ տայ հիւանդներուն, որ իր հագուստի քղանցքին դպչին։ Եւ անոնք որ դպան՝ բժշկուեցան։</verse>
			</chapter>
			<chapter number="15">
				<verse number="1">Այն ատեն Յիսուսի մօտեցան Փարիսեցիներ եւ Օրէնքի ուսուցիչներ, որոնք Երուսաղէմէն եկած էին, եւ ըսին.</verse>
				<verse number="2">Ինչո՞ւ աշակերտներդ մեր նախնիքներու աւանդութիւնը կ՚անտեսեն։ Օրինակ, ճաշելէ առաջ չեն լուար իրենց ձեռքերը։</verse>
				<verse number="3">Յիսուս անոնց պատասխանեց. – Իսկ դո՞ւք ինչու կ՚անտեսէք Աստուծոյ պատուիրանը՝ ձեր աւանդութիւնը պահելու համար։</verse>
				<verse number="4">Որովհետեւ Աստուած կ՚ըսէ. « Պատուէ՛ հայրդ ու մայրդ »,</verse>
				<verse number="5">եւ ուրիշ տեղ մը կ՚ըսէ. «Ով որ իր հայրը կամ մայրը անիծէ՝ մահուան պիտի դատապարտուի»։</verse>
				<verse number="6">Մինչ դուք կ՚ըսէք. - «Ով որ իր հօր կամ մօր ըսէ՝ «Այն օգնութիւնը որ ինձմէ պիտի ստանայիր՝ Աստուծոյ նուիրուած է», պարտաւոր չէ՛ յարգելու իր հայրն ու մայրը»։ Ահա այսպիսով դուք Աստուծոյ խօսքը կ՚անարգէք՝ ձեր աւանդութիւնը պահելու համար։</verse>
				<verse number="7">Կեղծաւորնե՛ր, Եսայի մարգարէ ճիշդ մարգարէացած է ձեր մասին, երբ կ՚ըսէ.– «Այս ժողովուրդը միայն շրթունքներով զիս կը պատուէ, մինչ իր սիրտը շատ հեռու է ինձմէ։</verse>
				<verse number="8"></verse>
				<verse number="9">Պարապ տեղ զիս կը պաշտեն, որովհետեւ իրենց սորվեցուցածները մարդոց կողմէ տրուած պատուիրաններ են»։</verse>
				<verse number="10">Յետոյ Յիսուս իր մօտ կանչեց ժողովուրդը եւ ըսաւ անոնց. – Մտիկ ըրէք ու լա՛ւ հասկցէք։</verse>
				<verse number="11">Բերնէն մտածը չէ՛ որ կը պղծէ մարդը, այլ ինչ որ դուրս կ՚ելլէ բերնէն՝ ա՛յն է որ կը պղծէ մարդը։</verse>
				<verse number="12">Այն ատեն աշակերտները մօտեցան իրեն եւ ըսին. – Գիտե՞ս որ Փարիսեցիները երբ ըսածդ լսեցին, գայթակղեցան։</verse>
				<verse number="13">Յիսուս անոնց պատասխանեց. – Ոեւէ տունկ որ երկնաւոր Հայրս չէ տնկած՝ արմատախիլ պիտի ըլլայ։</verse>
				<verse number="14">Ձգեցէ՛ք զիրենք, կոյրեր են՝ կոյրերու առաջնորդ։ Երբ կոյրը ուրիշ կոյր մը կ՚առաջնորդէ՝ երկուքն ալ փոսը կ՚իյնան։</verse>
				<verse number="15">Պետրոս խօսք առնելով ըսաւ Յիսուսի. – Բացատրէ՛ մեզի այդ առակը ։</verse>
				<verse number="16">Յիսուս ըսաւ. – Տակաւին դո՞ւք ալ անմիտ էք։</verse>
				<verse number="17">Չէ՞ք հասկնար, թէ ինչ որ մարդուս բերանը կը մտնէ՝ անոր ստամոքսը կ՚երթայ եւ ապա դուրս կ՚ելլէ։</verse>
				<verse number="18">Մինչդեռ ինչ որ մարդուս բերանէն կ՚ելլէ՝ սիրտէն դուրս կու գայ, եւ ատիկա է որ կը պղծէ մարդս։</verse>
				<verse number="19">Որովհետեւ մարդուս սիրտէն է որ կ՚ելլեն չար մտածումները՝ սպանութիւն, շնութիւն, պոռնկութիւն, գողութիւն, սուտ վկայութիւն, հայհոյութիւն։</verse>
				<verse number="20">Ասո՛նք են որ կը պղծեն մարդը եւ ո՛չ թէ անլուայ ձեռքով ճաշ ուտելը։</verse>
				<verse number="21">Ապա Յիսուս հոնկէ ելլելով գնաց Տիւրոսի եւ Սիդոնի շրջանները։</verse>
				<verse number="22">Եւ ահա Քանանացի կին մը, որ այդ կողմերէն էր, եկաւ Յիսուսի մօտ եւ բարձրաձայն ըսաւ. – Տէ՜ ր, Դաւիթի՛ Որդի, ողորմէ՛ ինծի, աղջիկս չար ոգիէն սաստիկ կը տանջուի։</verse>
				<verse number="23">Բայց Յիսուս չպատասխանեց անոր։ Ասոր վրայ աշակերտները մօտեցան եւ աղաչելով ըսին. – Ճամբէ՛ զինք, որովհետեւ մեր ետեւէն կ՚աղաղակէ։</verse>
				<verse number="24">Յիսուս պատասխանեց. – Ես միայն Իսրայէլի ժողովուրդին կորսուած ոչխարներուն համար ղրկուեցայ։</verse>
				<verse number="25">Սակայն կինը մօտեցաւ, ծունկի եկաւ ու ըսաւ. – Տէ՜ ր, օգնէ՛ ինծի։</verse>
				<verse number="26">Յիսուս պատասխանեց. – Ճիշդ չէ՛ մանուկներուն ձեռքէն հացը առնել եւ շուներուն նետել։</verse>
				<verse number="27">Կինը ըսաւ. – Այո՛, Տէ՜ ր, բայց նոյնիսկ շուները իրենց տիրոջ սեղանէն ինկած փշրանքներով կը կերակրուին։</verse>
				<verse number="28">Այն ատեն Յիսուս անոր պատասխանեց. – Ո՛վ կին, մեծ է հաւատքդ. թող ուզածիդ պէս ըլլայ։ Եւ նոյն վայրկեանին անոր աղջիկը բժշկուեցաւ։</verse>
				<verse number="29">Յիսուս այդտեղէն մեկնելով գնաց Գալիլեայի լիճին եզերքը եւ լեռը ելլելով՝ հոն նստաւ։</verse>
				<verse number="30">Մեծ բազմութիւն մը մօտեցաւ իրեն. անոնք իրենց հետ ունէին կաղեր, կոյրեր, համրեր, հաշմանդամներ եւ ուրիշ հիւանդներ, որոնք բերին եւ դրին Յիսուսի ոտքերուն առջեւ։ Եւ Յիսուս բժշկեց զանոնք։</verse>
				<verse number="31">Բոլորն ալ կը զարմանային, տեսնելով որ համրերը կը խօսին, կաղերը կը քալեն, հաշմանդամները կը բժշկուին եւ կոյրերը կը տեսնեն, եւ կը փառաւորէին Իսրայէլի Աստուածը։</verse>
				<verse number="32">Յիսուս իր մօտ կանչեց իր աշակերտները եւ ըսաւ անոնց. – Կը խղճամ այս բազմութեան, որովհետեւ ահա երեք օր է որ մօտս են եւ ա՛լ ոչինչ ունին ուտելիք։ Չեմ ուզեր զիրենք անօթի տուն ղրկել, որպէսզի չըլլայ թէ ճամբու ընթացքին մարին։</verse>
				<verse number="33">Աշակերտները ըսին. – Հիմա ամայի այս վայրին մէջ ուրկէ՞ այսչափ բազմութիւն կշտացնելու չափ հաց գտնենք։</verse>
				<verse number="34">Յիսուս հարցուց անոնց. – Քանի՞ հաց ունիք։ Անոնք պատասխանեցին. – Եօթը հաց եւ քիչ մըն ալ մանր ձուկեր։</verse>
				<verse number="35">Յիսուս հրամայեց ժողովուրդին որ գետին նստին։</verse>
				<verse number="36">Ապա առաւ եօթը հացը եւ ձուկերը, շնորհակալութիւն յայտնեց Աստուծոյ, կտրեց եւ աշակերտներուն տուաւ, ու ասոնք ալ բաժնեցին ժողովուրդին։</verse>
				<verse number="37">Բոլորն ալ կերան ու կշտացան, եւ աշակերտները կտորները հաւաքելով եօթը զամբիւղ լեցուցին։</verse>
				<verse number="38">Իսկ ուտողները շուրջ չորս հազար հոգի էին, կիներն ու մանուկները չհաշուած։ Յետոյ Յիսուս արձակեց ժողովուրդը եւ նաւակ ելլելով եկաւ Մագդալայի սահմանները։</verse>
			</chapter>
			<chapter number="16">
				<verse number="1">Փարիսեցիներ ու Սադուկեցիներ մօտեցան Յիսուսի եւ զինք փորձելու համար՝ իրմէ նշան մը կ՚ուզէին, Աստուծմէ վկայուած ըլլալը հաստատելու համար։</verse>
				<verse number="2">Յիսուս անոնց պատասխանեց. – Արեւնամուտին, երբ տեսնէք որ հորիզոնը կարմրած է, կ՚ըսէք. «Վաղը օդը լաւ պիտի ըլլայ»։</verse>
				<verse number="3">Իսկ առաւօտուն երբ երկինքը կարմրի եւ մթագնի, կ՚ըսէք. «Այսօր փոթորկոտ պիտի ըլլայ»։ Երկինքը դիտելով երբ կրնաք նախատեսել գալիք օդը, չէ՞ք կրնար ներկայ ժամանակներու նշանները տեսնելով հասկնալ անոնց իմաստը։</verse>
				<verse number="4">Աստուծոյ անհաւատարիմ եւ չար այս սերունդը նշան կը խնդրէ, բայց Յովնան մարգարէին պատահած հրաշքէն զատ ուրիշ նշան պիտի չտրուի անոր։ Եւ ձգեց զանոնք ու գնաց։</verse>
				<verse number="5">Աշակերտներն ալ լիճին դիմացի կողմը անցան, բայց մոռցան հաց առնել։</verse>
				<verse number="6">Յիսուս անոնց ըսաւ. – Տեսէք, զգուշացէ՛ք Սադուկեցիներու եւ Փարիսեցիներու խմորէն ։</verse>
				<verse number="7">Աշակերտները իրենք իրենց կը խորհէին ու կ՚ըսէին. «Այսպէս կ՚ըսէ, որովհետեւ հաց չառինք»։</verse>
				<verse number="8">Յիսուս գիտցաւ անոնց մտածումը եւ ըսաւ. – Թերահաւատնե՛ր, ինչո՞ւ դուք ձեզի կը խորհիք թէ հաց չունիք։</verse>
				<verse number="9">Տակաւին չէ՞ք հասկնար։ Չէ՞ք յիշեր, ինչպէս հինգ հացով հինգ հազար հոգի կերակրուեցան, եւ կտորները քանի՞ սակառ լեցուցիք։</verse>
				<verse number="10">Կամ երբ եօթը հացով չորս հազար հոգի կերակրուեցան, քանի՞ զամբիւղ լեցուցիք։</verse>
				<verse number="11">Արդ, ինչպէ՞ս չէք հասկնար, թէ հացի համար չէր որ ըսի ձեզի՝ զգուշացէք Փարիսեցիներու եւ Սադուկեցիներու խմորէն։</verse>
				<verse number="12">Այն ատեն աշակերտները հասկցան, թէ հացի խմորի մասին չէր խօսեր, այլ կը զգուշացնէր Փարիսեցիներու եւ Սադուկեցիներու ուսուցումներէն։</verse>
				<verse number="13">Երբ Յիսուս Փիլիպպոսի կառուցած Կեսարիայի կողմերը եկաւ, իր աշակերտներուն հարցուց. – Մարդիկ ի՞նչ կ՚ըսեն Մարդու Որդիին մասին. ո՞վ եմ ես։</verse>
				<verse number="14">Անոնք պատասխանեցին. – Ոմանք քեզ Յովհաննէս Մկրտիչը կը կարծեն, ոմանք՝ Եղիա մարգարէն, իսկ ուրիշներ՝ Երեմիան կամ մարգարէներէն մէկը։</verse>
				<verse number="15">Յիսուս հարցուց անոնց. – Իսկ դո՞ւք ով կը կարծէք զիս։</verse>
				<verse number="16">Սիմոն Պետրոս պատասխանեց. – Դուն Քրիստոսն ես, կենդանի Աստուծոյ Որդին։</verse>
				<verse number="17">Յիսուս ըսաւ անոր. – Երանի՜ քեզի, Սիմոն, Յովնանի որդի, որովհետեւ ատիկա քեզի յայտնողը մարդ մը չէր, այլ իմ Հայրս, որ երկինքի մէջ է։</verse>
				<verse number="18">Քեզի կ՚ըսեմ՝ թէ ժայռ ես դուն, եւ այդ ժայռին վրայ պիտի շինեմ իմ եկեղեցիս, զոր մահն անգամ իր ամբողջ զօրութեամբ պիտի չկրնայ յաղթահարել։</verse>
				<verse number="19">Քեզի պիտի տամ երկինքի արքայութեան բանալիները, եւ ինչ որ կապես երկրի վրայ՝ կապուած պիտի ըլլայ երկինքի մէջ, եւ ինչ որ արձակես երկրի վրայ՝ արձակուած պիտի ըլլայ երկինքի մէջ։</verse>
				<verse number="20">Ապա Յիսուս խստիւ պատուիրեց իր աշակերտներուն, որ ոեւէ մէկուն չըսեն թէ ինքն է Քրիստոսը։</verse>
				<verse number="21">Այս դէպքէն ետք, Յիսուս սկսաւ յայտնել իր աշակերտներուն, թէ պէտք է որ ինք Երուսաղէմ երթայ, ուր շատ պիտի չարչարուի աւագ քահանաներէն, Օրէնքի ուսուցիչներէն եւ երէցներէն, թէ պէտք է որ սպաննուի, եւ երրորդ օրը յարութիւն առնէ։</verse>
				<verse number="22">Ասոր վրայ Պետրոս զինք մէկ կողմ տարաւ եւ սկսաւ հակառակելով վիճիլ. – Քա՛ւ լիցի, Տէ՛ր, այդպիսի բան թող չպատահի քեզի։</verse>
				<verse number="23">Յիսուս Պետրոսի դառնալով ըսաւ. – Ետի՛ս գնա, Սատանա՛յ, դուն արգելք ես ինծի, որովհետեւ Աստուծոյ ծրագիրը չէ որ կը խորհիս, այլ մարդոց մտահոգութիւնը կ՚արտայայտես։</verse>
				<verse number="24">Ապա Յիսուս իր աշակերտներուն ըսաւ. – Եթէ մէկը ուզէ ինծի հետեւիլ՝ թող ուրանայ իր անձը, առնէ իր խաչը եւ ետեւէս գայ։</verse>
				<verse number="25">Որովհետեւ ո՛վ որ ուզէ իր կեանքը փրկել՝ պիտի կորսնցնէ զայն, եւ ո՛վ որ ինծի համար կորսնցնէ իր կեանքը՝ պիտի գտնէ զայն։</verse>
				<verse number="26">Ի՞նչ օգուտ, եթէ մարդ ամբողջ աշխարհը շահի, բայց իր կեանքը կորսնցնէ, որովհետեւ ի՞նչ փրկագին պիտի տայ իր կեանքը ետ առնելու համար։</verse>
				<verse number="27">Արդարեւ, Մարդու Որդին պիտի գայ իր Հօր փառքով՝ իր հրեշտակներուն հետ, եւ այն ատեն իւրաքանչիւրին իր գործերուն համաձայն հատուցում պիտի կատարէ։</verse>
				<verse number="28">Վստահ եղէք, որ հոս գտնուողներէն ոմանք պիտի չմեռնին՝ մինչեւ տեսնեն Մարդու Որդին որ կու գայ իր թագաւորութեամբ։</verse>
			</chapter>
			<chapter number="17">
				<verse number="1">Վեց օր ետք, Յիսուս իր հետ առաւ Պետրոսը, Յակոբոս եւ Յովհաննէս եղբայրները եւ զանոնք բարձր լեռ մը հանեց, ուր առանձին էին։</verse>
				<verse number="2">Հոն այլակերպեցաւ անոնց դիմաց. իր դէմքը արեւու նման լուսաւոր դարձաւ եւ հագուստները լոյսի նման ճերմակ եղան։</verse>
				<verse number="3">Եւ ահա երեւցան Մովսէսն ու Եղիան, որոնք կը խօսէին Յիսուսի հետ։</verse>
				<verse number="4">Պետրոս ըսաւ Յիսուսի. – Տէ՛ր, ի՜նչ լաւ կ՚ըլլայ որ հոս մնանք. եթէ կ՚ուզես՝ երեք վրաններ շինենք, մէկը քեզի, մէկը Մովսէսի եւ միւսը Եղիայի համար։</verse>
				<verse number="5">Մինչ Պետրոս կը խօսէր, ահա լուսաւոր ամպ մը ծածկեց զիրենք. ամպին մէջէն ձայն մը լսուեցաւ, որ կ՚ըսէր. – Այս է իմ սիրելի Որդիս, որուն ես հաճեցայ. անոր մտիկ ըրէք։</verse>
				<verse number="6">Երբ աշակերտները լսեցին ասիկա, սարսափահար՝ երեսի վրայ գետին ինկան։</verse>
				<verse number="7">Յիսուս մօտենալով՝ դպաւ անոնց եւ ըսաւ. – Ոտքի՛ ելէք, մի՛ վախնաք։</verse>
				<verse number="8">Աշակերտները իրենց աչքերը վեր բարձրացուցին եւ Յիսուսէ զատ մարդ չտեսան։</verse>
				<verse number="9">Եւ մինչ լեռնէն վար կ՚իջնէին, Յիսուս պատուիրեց անոնց, ըսելով. – Մինչեւ որ Մարդու Որդին մեռելներէն յարութիւն չառնէ, ձեր տեսածը ոեւէ մէկուն մի՛ պատմէք։</verse>
				<verse number="10">Այն ատեն աշակերտները հարցուցին Յիսուսի. – Հապա ինչո՞ւ Օրէնքի ուսուցիչները կ՚ըսեն թէ նախ Եղիան պէտք է գայ։</verse>
				<verse number="11">Յիսուս պատասխանեց. – Ճիշդ է, Եղիան նախ գալով՝ պիտի պատրաստէ ամէն ինչ.</verse>
				<verse number="12">բայց գիտցէք որ Եղիան արդէն իսկ եկած է, սակայն մարդիկ զայն չճանչցան եւ անոր հետ վարուեցան ինչպէս որ ուզեցին։ Նոյնպէս ալ Մարդու Որդին պիտի չարչարուի անոնց կողմէ։</verse>
				<verse number="13">Այն ատեն աշակերտները հասկցան թէ Յովհաննէս Մկրտիչի մասին կը խօսէր ան։</verse>
				<verse number="14">Երբ ժողովուրդին քով եկան, մարդ մը մօտեցաւ, ծունկի եկաւ Յիսուսի առջեւ</verse>
				<verse number="15">եւ ըսաւ. – Տէ՜ր, ողորմէ՛ զաւակիս, լուսնոտ է եւ սաստիկ կը տանջուի. շատ անգամ կրակի մէջ կ՚իյնայ եւ երբեմն ալ՝ ջուրի մէջ։</verse>
				<verse number="16">Աշակերտներուդ բերի զինք, բայց չկրցան բժշկել։</verse>
				<verse number="17">Յիսուս պատասխանեց. – Ո՜վ անհաւատ եւ մոլորեալ սերունդ, մինչեւ ե՞րբ ձեզի հետ պիտի ըլլամ, մինչեւ ե՞րբ պիտի հանդուրժեմ ձեզի։ Հո՛ս բերէք զայն։</verse>
				<verse number="18">Ապա Յիսուս սաստեց չար ոգին, որ դուրս ելաւ փոքրիկին մէջէն, եւ նոյն վայրկեանին փոքրիկը բժշկուեցաւ։</verse>
				<verse number="19">Ապա, երբ առանձին մնացին, աշակերտները մօտեցան Յիսուսի եւ հարցուցին. – Մե՞նք ինչու չկրցանք դուրս հանել չար ոգին։</verse>
				<verse number="20">Յիսուս պատասխանեց. – Ձեր թերահաւատութեան պատճառով։ Կ՚ըսեմ ձեզի, որ եթէ մանանեխի հատիկի մը չափ հաւատք ունենաք, պիտի կարենաք ըսել այս լերան. «Հոսկէ հոն տեղափոխուէ», եւ պիտի տեղափոխուի։ Ո՛չ մէկ բան անկարելի պիտի ըլլայ ձեզի համար։</verse>
				<verse number="21">Բայց այս տեսակ չար ոգին միայն աղօթքով եւ ծոմապահութեամբ կարելի է դուրս հանել։</verse>
				<verse number="22">Եւ մինչ տակաւին Գալիլեայի մէջ կը շրջէին, Յիսուս ըսաւ իր աշակերտներուն. – Մարդու Որդին պիտի մատնուի մարդոց ձեռքը,</verse>
				<verse number="23">որոնք պիտի սպաննեն զայն, բայց երրորդ օրը անիկա յարութիւն պիտի առնէ։ Այս խօսքին վրայ աշակերտները շատ տրտմեցան։</verse>
				<verse number="24">Երբ Կափառնաում եկան, տաճարին տուրքը գանձողները մօտեցան Պետրոսի եւ հարցուցին. – Ձեր Վարդապետը տաճարին տուրքը չի՞ տար։ – Անշուշտ կու տայ,– ըսաւ Պետրոս։</verse>
				<verse number="25">Եւ երբ տուն մտան, Յիսուս կանխելով Պետրոսի ըսելիքը, հարցուց. – Սիմո՛ն, ի՞նչ է կարծիքդ, աշխարհի թագաւորները հարկերը եւ տուրքերը որմէ՞ կ՚առնեն, քաղաքացիներէ՞ն թէ օտարներէն։</verse>
				<verse number="26">Եւ երբ Պետրոս ըսաւ՝ «Օտարներէն», Յիսուս աւելցուց. – Ուստի քաղաքացիները այդ տուրքէն զերծ են։</verse>
				<verse number="27">Բայց որպէսզի այդ մարդիկը չգայթակղեցնենք, ծով գնա ու կարթ նետէ, եւ առաջին ձուկը որ բռնես՝ անոր բերանը բաց եւ հոն արծաթ դրամ մը պիտի գտնես։ Տար դրամը անոնց տուր, իմ եւ քու տեղդ։</verse>
			</chapter>
			<chapter number="18">
				<verse number="1">Նոյն պահուն Յիսուսի աշակերտները մօտեցան իրեն եւ հարցուցին. – Մեզմէ ո՞վ է մեծը երկինքի արքայութեան մէջ։</verse>
				<verse number="2">Յիսուս մանուկ մը կանչեց եւ զայն անոնց մէջտեղ կանգնեցնելով՝</verse>
				<verse number="3">ըսաւ. – Վստահ գիտցէք, որ եթէ չփոխուիք եւ մանուկներու պէս չըլլաք, երկինքի արքայութիւնը պիտի չմտնէք։</verse>
				<verse number="4">Արդ, ով որ իր անձը այս մանուկին պէս կը խոնարհեցնէ՝ անիկա է մեծը երկինքի արքայութեան մէջ։</verse>
				<verse number="5">Եւ ով որ այսպիսի մանուկ մը իմ անունովս կ՚ընդունի՝ զիս ընդունած կ՚ըլլայ։ –</verse>
				<verse number="6">Ով որ ինծի հաւատացող այս փոքրիկներէն մէկը գայթակղեցնէ, աւելի լաւ կ՚ըլլայ, որ գայթակղեցնողին վիզին մեծ երկանաքար անցուի եւ ծովուն խորքը ձգուի՝ ընկղմելու համար։</verse>
				<verse number="7">Վա՜յ աշխարհին, քանի գայթակղութիւնները անպակաս են հոն։ Գայթակղութիւններ անպայման պիտի պատահին. բայց վա՛յ այն մարդուն, որուն ձեռքով ուրիշներ գայթակղութեան մէջ կ՚իյնան։ ԽՔ 6 (</verse>
				<verse number="8">Եթէ ձեռքդ կամ ոտքդ քեզ կը գայթակղեցնէ՝ կտրէ ու նետէ՛ զայն, որովհետեւ աւելի լաւ է մէկ ձեռքով կամ կաղ մտնել կեանքը, քան թէ երկու ձեռք եւ երկու ոտք ունենալ եւ իյնալ յաւիտենական կրակին մէջ։</verse>
				<verse number="9">Եւ եթէ աչքդ քեզ կը գայթակղեցնէ՝ հանէ եւ նետէ՛ զայն. աւելի լաւ է միականի մտնել կեանք, քան թէ երկու աչք ունենալ եւ իյնալ դժոխքի կրակին մէջ։ –</verse>
				<verse number="10">Զգո՜յշ, մի՛ արհամարհէք այս փոքրիկներէն մէկը. գիտցէք, որ անոնց հրեշտակները երկինքի մէջ միշտ կը տեսնեն իմ երկնաւոր Հայրս։</verse>
				<verse number="11">Որովհետեւ Մարդու Որդին եկաւ կորսուածը փրկելու համար։</verse>
				<verse number="12">Ի՞նչ կը կարծէք. եթէ մարդ մը իր հարիւր ոչխարներէն մէկը կորսնցնէ, չի՞ ձգեր իննսունինը ոչխարները լերան վրայ եւ չ՚ե՞րթար փնտռելու կորսուած ոչխարը։ ԽՔ (</verse>
				<verse number="13">Եւ եթէ պատահի որ գտնէ, վստահ եղէք որ աւելի՛ կ՚ուրախանայ այդ ոչխարին համար, քան թէ իննսունինը ոչխարներուն համար, որոնք կորսուած չեն։</verse>
				<verse number="14">Նմանապէս ալ Հայրս, որ երկինքի մէջ է, չ՚ուզեր որ այս փոքրիկներէն մէկը կորսուի։</verse>
				<verse number="15">Եթէ եղբայրդ քեզի դէմ մեղանչէ, գնա յանդիմանէ զայն, երբ որ երկուքդ առանձին էք։ Եթէ մտիկ ընէ քեզի՝ եղբայրդ շահած կ՚ըլլաս։</verse>
				<verse number="16">Իսկ եթէ մտիկ չընէ քեզի՝ հետդ մէկ կամ երկու հոգի եւս առ, որպէսզի «երկու կամ երեք վկաներու բերնով հաստատուի ամէն ամբաստանութիւն»։</verse>
				<verse number="17">Իսկ եթէ անոնց ալ մտիկ չընէ՝ բոլոր հաւատացեալներուն ներկայութեան ըսէ, եւ եթէ անոնց ալ մտիկ չընէ՝ զինք նկատէ հեթանոս մը եւ կամ մաքսաւոր մը։</verse>
				<verse number="18">Վստահ գիտցէք, թէ ինչ որ կապէք երկրի վրայ՝ կապուած պիտի ըլլայ երկինքի մէջ, եւ ինչ որ արձակէք երկրի վրայ՝ արձակուած պիտի ըլլայ երկինքի մէջ։</verse>
				<verse number="19">Եւ կ՚ըսեմ ձեզի, որ եթէ ձեզմէ երկու հոգի երկրի վրայ միաբանին ոեւէ խնդրանքի համար, ի՛նչ որ ալ խնդրեն՝ երկնաւոր Հայրս պիտի կատարէ ատիկա։</verse>
				<verse number="20">Որովհետեւ ուր որ երկու կամ երեք հոգի հաւաքուին իմ անունովս, ես հոն եմ՝ անոնց միջեւ։</verse>
				<verse number="21">Այն ատեն Պետրոս մօտեցաւ Յիսուսի եւ հարցուց. – Տէ՛ր, քանի՞ անգամ եթէ եղբայրս մեղանչէ ինծի դէմ՝ պէտք է ներեմ իրեն. մինչեւ եօ՞թը անգամ։</verse>
				<verse number="22">Յիսուս պատասխանեց. – Ոչ թէ եօթը անգամ, այլ եօթանասուն անգամ եօթը։</verse>
				<verse number="23">Որովհետեւ երկինքի արքայութիւնը կը նմանի հետեւեալին.– Թագաւոր մը կար, որ ուզեց իր ծառաներուն հաշիւները քննել։</verse>
				<verse number="24">Եւ երբ հաշուեքննութեան սկսաւ, իրեն բերին պարտապան մը, որ միլիոնաւոր ոսկի պարտք ունէր։</verse>
				<verse number="25">Եւ քանի վճարելու կարողութիւն չունէր, տէրը հրամայեց որ զայն իր կնոջ եւ զաւակներուն հետ որպէս ստրուկ ծախեն, ինչպէս նաեւ ունեցածը վաճառեն եւ պարտքը վճարեն։</verse>
				<verse number="26">Ծառան թագաւորին ոտքերուն ինկաւ եւ աղաչեց՝ ըսելով. «Համբերէ եւ ժամանակ տուր ինծի, եւ ես բոլորը կը վճարեմ քեզի»։</verse>
				<verse number="27">Ծառային տէրը գթաց եւ պարտքը շնորհելով՝ ղրկեց զինք։</verse>
				<verse number="28">Հազիւ ծառան դուրս ելաւ, գտաւ իր ծառայակիցներէն մէկը, որ չնչին գումար մը պարտական էր իրեն։ Անոր կոկորդէն բռնելով կը խեղդէր զայն ու կ՚ըսէր. «Պարտքդ վճարէ ինծի»։</verse>
				<verse number="29">Ծառայակիցը ոտքերուն ինկաւ եւ աղաչեց՝ ըսելով. «Համբերէ եւ ժամանակ տուր ինծի, եւ ես պարտքս կը վճարեմ»։</verse>
				<verse number="30">Բայց անիկա չուզեց լսել։ Ընդհակառակը, գնաց եւ բանտ նետել տուաւ զայն՝ մինչեւ որ պարտքը վճարէ։</verse>
				<verse number="31">Երբ միւս ծառաները պատահածը տեսան, շատ նեղուեցան եւ եկան ու իրենց տիրոջ պատմեցին ինչ որ պատահեցաւ։</verse>
				<verse number="32">Այն ատեն տէրը կանչեց այդ ծառան եւ ըսաւ. «Չա՛ր ծառայ, ամբողջ պարտքերդ շնորհեցի քեզի, որովհետեւ աղաչեցիր ինծի։</verse>
				<verse number="33">Պէտք չէ՞ր որ դուն ալ ողորմէիր ընկերոջդ, ինչպէս որ ես քեզի ողորմեցայ»։</verse>
				<verse number="34">Եւ տէրը բարկանալով՝ դահիճներուն յանձնեց զայն, որպէսզի պատժեն, մինչեւ որ վճարէ իր բոլոր պարտքերը։</verse>
				<verse number="35">Ապա Յիսուս աւելցուց. – Ահա նոյն ձեւով իմ երկնաւոր Հայրս պիտի վարուի ձեզի հետ, եթէ ձեզմէ իւրաքանչիւրը սրտանց չներէ իր եղբօր՝ անոր յանցանքները։</verse>
			</chapter>
			<chapter number="19">
				<verse number="1">Երբ Յիսուս իր ըսելիքները վերջացուց, ձգեց Գալիլեայի շրջանը եւ գնաց Հրէաստանի սահմանները՝ Յորդանան գետին միւս կողմը։</verse>
				<verse number="2">Իրեն հետեւեցաւ մեծ բազմութիւն մը, եւ հոն շատեր բժշկեց։</verse>
				<verse number="3">Փարիսեցիներ Յիսուսը փորձելու մտադրութեամբ մօտեցան անոր եւ հարցուցին. – Մեր Օրէնքով մէկը իրաւունք ունի՞ ոեւէ պատճառով իր կինը արձակելու։</verse>
				<verse number="4">Յիսուս անոնց պատասխանեց. – Չէ՞ք կարդացած Սուրբ գիրքերուն մէջ, թէ Աստուած սկիզբէն «արու եւ էգ ստեղծեց մարդիկը եւ ըսաւ անոնց.</verse>
				<verse number="5">Այս պատճառով այրը պիտի ձգէ իր հայրն ու մայրը եւ իր կնոջ միանայ, եւ երկուքը մէկ մարմին պիտի ըլլան»։</verse>
				<verse number="6">Հետեւաբար այլեւս երկու չեն, այլ՝ մէկ մարմին։ Ուրեմն ոեւէ մէկը թող չբաժնէ անոնք՝ որ Աստուած միացուց։</verse>
				<verse number="7">Փարիսեցիները դարձեալ հարցուցին. – Հապա ինչո՞ւ Մովսէս օրէնք սահմանեց՝ բաժանման թուղթ տալ կնոջ եւ արձակել զայն։</verse>
				<verse number="8">Յիսուս պատասխանեց. – Մովսէս ձեր խստասրտութեան պատճառով արտօնեց արձակել ձեր կիները, սակայն ստեղծագործութեան ժամանակ արձակելու խօսք չկար։</verse>
				<verse number="9">Գիտցէք նաեւ, թէ ո՛վ որ իր կինը կ՚արձակէ առանց պոռնկութեան պատճառի եւ ուրիշ մը կ՚առնէ՝ շնութիւն ըրած կ՚ըլլայ, եւ ով որ արձակուած կինը կ՚առնէ՝ ան ալ շնութիւն ըրած կ՚ըլլայ։</verse>
				<verse number="10">Աշակերտները ըսին Յիսուսի. – Եթէ ամուսնութիւնը այդպէս դատապարտութեան պատճառ կրնայ ըլլալ այր մարդուն եւ կնոջ համար, աւելի լաւ է չամուսնանալ։</verse>
				<verse number="11">Յիսուս ըսաւ. – Բայց ամէն մարդ չի կրնար առանց ամուսնութեան մնալ, այլ միայն անոնք՝ որոնց Աստուած կարողութիւն տուած է։</verse>
				<verse number="12">Որովհետեւ մարդիկ չեն ամուսնանար ա՛յն պարագաներուն, երբ ծնունդով ներքինի են, կամ՝ մարդոց կողմէ ներքինի եղած են եւ կամ՝ իրենք զիրենք ներքինի դարձուցած են երկինքի արքայութեան համար։ Ով որ կրնայ ընդունիլ իմ հաստատումս, թող կատարէ զայն։</verse>
				<verse number="13">Ժողովուրդէն ոմանք մանուկներ բերին Յիսուսի, որպէսզի ձեռք դնէ անոնց վրայ եւ աղօթէ, սակայն աշակերտները սաստեցին բերողները։</verse>
				<verse number="14">Յիսուս ըսաւ. – Ձգեցէ՛ք որ մանուկները ինծի գան, արգելք մի՛ ըլլաք անոնց, որովհետեւ այդպիսիներուն է երկինքի արքայութիւնը։</verse>
				<verse number="15">Եւ ձեռքերը դրաւ անոնց վրայ։ Ապա մեկնեցաւ հոնկէ։</verse>
				<verse number="16">Եւ ահա մէկը մօտեցաւ Յիսուսի եւ հարցուց. – Բարի՛ Վարդապետ, ի՞նչ բարի գործ պէտք է կատարեմ, յաւիտենական կեանքը ընդունելու համար։</verse>
				<verse number="17">Յիսուս պատասխանեց. – Ինչո՞ւ բարիի մասին կը հարցնես ինծի։ Բարին մէկ է, միայն Աստուած բարի է։ Եթէ կ՚ուզես յաւիտենական կեանքը մտնել՝ պատուիրանները պահէ։</verse>
				<verse number="18">Անիկա հարցուց. – Ո՞ր պատուիրանները։ Յիսուս ըսաւ. – Հետեւեալները.– «Մի՛ սպաններ, մի՛ շնար, մի՛ գողնար, սուտ վկայութիւն մի՛ տար,</verse>
				<verse number="19">պատուէ՛ հայրդ ու մայրդ » եւ «Սիրէ՛ ընկերդ քու անձիդ պէս» ։</verse>
				<verse number="20">Երիտասարդը ըսաւ. – Այդ բոլորը պատանութենէս ի վեր պահած եմ. դեռ ի՞նչ կը պակսի ինծի։</verse>
				<verse number="21">Յիսուս պատասխանեց. – Եթէ կ՚ուզես կատարեալ ըլլալ, գնա՛, ինչ որ ունիս՝ ծախէ եւ աղքատներուն տուր. այդպիսով երկինքի մէջ գանձ պիտի ունենաս, եւ յետոյ՝ հետեւէ՛ ինծի։</verse>
				<verse number="22">Երիտասարդը երբ ասիկա լսեց՝ տրտում–տխուր գնաց, որովհետեւ շատ հարուստ էր։</verse>
				<verse number="23">Յիսուս իր աշակերտներուն ըսաւ. – Վստահ գիտցէք, որ հարուստը շատ դժուար երկինքի արքայութիւն պիտի մտնէ։ ԽՔ 6 (</verse>
				<verse number="24">Աւելին ալ կ՚ըսեմ ձեզի.– Պարանը շատ աւելի դիւրին ասեղի ծակէն կը մտնէ, քան հարուստը՝ Աստուծոյ արքայութիւնը։</verse>
				<verse number="25">Աշակերտները երբ ասիկա լսեցին, շատ զարմացան եւ հարցուցին. – Ուրեմն ո՞վ կրնայ փրկուիլ։</verse>
				<verse number="26">Յիսուս նայեցաւ անոնց եւ ըսաւ. – Մարդոց համար ատիկա անկարելի է, բայց Աստուծոյ համար ամէն բան կարելի է։</verse>
				<verse number="27">Ասոր վրայ Պետրոս ըսաւ. – Ահա մեր ամբողջ ունեցածը ձգեցինք եւ հետեւեցանք քեզի. մե՞նք ինչ պիտի ըլլանք։</verse>
				<verse number="28">Յիսուս պատասխանեց. – Երկրորդ գալուստին, երբ Մարդու Որդին իր փառքի աթոռին բազմի, դուք որ ինծի հետեւեցաք՝ պիտի բազմիք տասներկու գահերու վրայ, դատելու համար Իսրայէլի տասներկու ցեղերը։</verse>
				<verse number="29">Եւ ով որ ձգեց տուն, եղբայրներ, քոյրեր, հայր ու մայր, կին ու զաւակներ եւ ագարակներ՝ ինծի համար, հարիւրապատիկը պիտի ստանայ եւ յաւիտենական կեանքը ժառանգէ։</verse>
				<verse number="30">Բայց շատեր որոնք հիմա առաջին են՝ վերջին պիտի ըլլան, եւ շատ մը վերջին եղողներ՝ առաջին։</verse>
			</chapter>
			<chapter number="20">
				<verse number="1">Արդարեւ, երկինքի արքայութիւնը կը նմանի հետեւեալին.– Կալուածատէր մարդ մը կար, որ առաւօտ կանուխ գնաց մշակներ վարձելու՝ որպէսզի իր այգիին մէջ աշխատին։</verse>
				<verse number="2">Եւ մշակներուն հետ օրական մէկ արծաթ դահեկանի համաձայնելէ ետք, զանոնք ղրկեց իր այգին։</verse>
				<verse number="3">Ժամը իննի ատենները դարձեալ գնաց եւ հրապարակին վրայ ուրիշներ ալ տեսաւ, որոնք անգործ կեցած էին։ (</verse>
				<verse number="4">Ասոնց ալ ըսաւ. «Դուք ալ այգիս գացէք եւ ինչ որ է ձեր իրաւունքը պիտի տամ ձեզի»։</verse>
				<verse number="5">Անոնք ալ գացին։ Յետոյ կէսօրուան դէմ եւ կէսօրէ ետք ժամը երեքի ատենները կրկին գնաց եւ նոյնը ըրաւ։</verse>
				<verse number="6">Ժամը հինգի ատենները երբ հրապարակ գնաց, դարձեալ պարապ կեցած մշակներ տեսաւ։ Ասոնց հարցուց. «Ինչո՞ւ ամբողջ օրը պարապ կեցեր էք հոս»։</verse>
				<verse number="7">«Որովհետեւ մէկը չվարձեց մեզ»,– պատասխանեցին անոնք։ Անոնց ըսաւ. «Դուք ալ այգի գացէք եւ ինչ որ է ձեր իրաւունքը՝ պիտի ստանաք»։</verse>
				<verse number="8">Երբ իրիկուն եղաւ, այգիին տէրը գործավարին ըսաւ. «Կանչէ մշակները եւ իրենց օրականը տուր, վերջին եկողներէն սկսելով մինչեւ առաջինները»։</verse>
				<verse number="9">Անոնք որոնք ժամը հինգի ատենները վարձուած էին, մէկական արծաթ դահեկան ստացան։</verse>
				<verse number="10">Առաւօտեան վարձուածներուն կարգը որ եկաւ, կը կարծէին թէ աւելի պիտի ստանան, բայց անոնք ալ մէկական արծաթ դահեկան ստացան։</verse>
				<verse number="11">Երբ օրականը առին, սկսան տիրոջ դէմ տրտնջալ,</verse>
				<verse number="12">ըսելով. «Վերջին եկողները միայն մէկ ժամ աշխատեցան, մինչ մենք ամբողջ օրը արեւուն տակ աշխատեցանք. հակառակ ասոր, դուն մեզ անոնց հաւասար նկատեցիր»։</verse>
				<verse number="13">Կալուածատէրը անոնցմէ մէկուն պատասխանեց, ըսելով. «Բարեկա՛մ, ես քեզ չզրկեցի, դուն մէկ արծաթ դահեկանով չհամաձայնեցա՞ր ինծի հետ.</verse>
				<verse number="14">ա՛ռ օրականդ ու գնա՛։ Ես վերջին եկողներուն ալ քու առածիդ չափ կ՚ուզեմ տալ.</verse>
				<verse number="15">ես իրաւունք չունի՞մ դրամս ուզածիս պէս գործածելու. կամ կը նախանձի՞ս որ ես այսպէս առատաձեռն եմ»։</verse>
				<verse number="16">Եւ Յիսուս եզրակացուց. – Այսպէս ալ, անոնք որոնք հիմա վերջին են՝ առաջին պիտի ըլլան, եւ առաջին եղողները՝ վերջին։ Որովհետեւ կանչուածները շատ են, բայց ընտրուածները՝ քիչ։</verse>
				<verse number="17">Եւ մինչ Յիսուս Երուսաղէմ կ՚երթար, մէկ կողմ առաւ տասներկու աշակերտները եւ ճամբու ընթացքին ըսաւ անոնց. –</verse>
				<verse number="18">Ահա Երուսաղէմ կ՚երթանք, ուր Մարդու Որդին պիտի մատնուի աւագ քահանաներուն եւ Օրէնքի ուսուցիչներուն ձեռքը, որոնք զինք մահուան պիտի դատապարտեն</verse>
				<verse number="19">եւ ապա յանձնեն հեթանոսներուն, որոնք պիտի ծաղրեն զինք, ծեծեն եւ խաչը հանեն. բայց երրորդ օրը անիկա յարութիւն պիտի առնէ։</verse>
				<verse number="20">Այն ատեն Զեբեդէոսի որդիներուն մայրը իր զաւակներուն հետ մօտեցաւ Յիսուսի եւ ծունկի գալով անկէ բան մը կը խնդրէր։ –</verse>
				<verse number="21">Ի՞նչ կ՚ուզես,– հարցուց Յիսուս։ Անիկա պատասխանեց. – Խոստացիր, որ իմ այս երկու զաւակներս քու արքայութեանդ մէջ մէկը աջ կողմդ եւ միւսը ձախ կողմդ պիտի նստին։</verse>
				<verse number="22">Յիսուս պատասխանեց. – Չէք գիտեր թէ ի՛նչ կ՚ուզէք։ Կրնա՞ք խմել տառապանքի այն բաժակէն, որմէ ես պիտի խմեմ, կամ կրնա՞ք յանձն առնել այն մկրտութիւնը, որով ես պիտի մկրտուիմ։ – Կրնանք,– պատասխանեցին անոնք։</verse>
				<verse number="23">Յիսուս ըսաւ անոնց. –Արդարեւ դուք պիտի խմէք այն բաժակէն, որմէ ես պիտի խմեմ եւ մկրտուիք այն մկրտութեամբ, որով ես պիտի մկրտուիմ, բայց իմ աջ եւ ձախ կողմս նստեցնելու իրաւունքը իմս չէ, այլ այդ տեղերը Հայրս պիտի տայ անոնց՝ որոնց համար պատրաստած է։</verse>
				<verse number="24">Երբ միւս տասը աշակերտները լսեցին ասիկա, բարկացան երկու եղբայրներուն վրայ։</verse>
				<verse number="25">Յիսուս բոլորն ալ իր մօտ կանչեց եւ ըսաւ. – Գիտէք որ ազգերու իշխանները կը տիրեն իրենց հպատակներուն վրայ եւ ղեկավարները կ՚իշխեն իրենց ժողովուրդներուն վրայ։</verse>
				<verse number="26">Բայց ձեր պարագային այդպէս պէտք չէ ըլլայ։ Եթէ ձեզմէ մէկը ուզէ մեծ ըլլալ՝ պէտք է ձեր սպասաւորը ըլլայ,</verse>
				<verse number="27">եւ եթէ ձեզմէ մէկը ուզէ առաջին ըլլալ՝ պէտք է ձեր ծառան ըլլայ,</verse>
				<verse number="28">որովհետեւ Մարդու Որդին, ինքն ալ, չեկաւ ուրիշներու կողմէ սպասաւորութիւն ընդունելու, այլ սպասաւորելու եւ իր կեանքը շատերու համար որպէս փրկագին տալու։</verse>
				<verse number="29">Երբ Յիսուս եւ իր աշակերտները Երիքովէն դուրս կ՚ելլէին, մեծ բազմութիւն մը հետեւեցաւ իրեն։</verse>
				<verse number="30">Ճամբու եզերքին նստած երկու կոյրեր, երբ լսեցին որ Յիսուս կ՚անցնի, սկսան աղաղակել. – Ողորմէ՛ մեզի, Յիսո՜ւս, Դաւիթի՛ Որդի։ –</verse>
				<verse number="31">Ժողովուրդը սաստեց զանոնք որ լռեն, բայց անոնք աւելի բարձր ձայնով շարունակեցին աղաղակել. – Ողորմէ՛ մեզի, Տէ՜ր, Դաւիթի՛ Որդի։</verse>
				<verse number="32">Յիսուս կանգ առաւ, իր մօտ կանչեց կոյրերը եւ հարցուց. – Ի՞նչ կ՚ուզէք որ ընեմ ձեզի։</verse>
				<verse number="33">Անոնք պատասխանեցին. – Տէ՛ր, թող մեր աչքերը բացուին։</verse>
				<verse number="34">Յիսուս գթաց եւ անոնց աչքերուն դպաւ։ Կոյրերը անմիջապէս սկսան տեսնել եւ հետեւեցան Յիսուսի։</verse>
			</chapter>
			<chapter number="21">
				<verse number="1">Երբ Երուսաղէմի մօտեցան եւ հասան Բեթփագէ, Ձիթենեաց լերան կողին, Յիսուս իր աշակերտներէն երկուքը ղրկեց՝</verse>
				<verse number="2">անոնց պատուիրելով. – Գացէք սա դիմացի գիւղը եւ անմիջապէս հոն կապուած էշ մը պիտի գտնէք իր աւանակին հետ. քակեցէք եւ ինծի բերէք։</verse>
				<verse number="3">Եւ եթէ մէկը առարկէ, ըսէք. « Տէրը պէտք ունի», եւ անմիջապէս թոյլ պիտի տայ ձեզի։</verse>
				<verse number="4">Ասիկա պատահեցաւ, որպէսզի իրականանայ ինչ որ Տէրը ըսած էր մարգարէին բերնով.–</verse>
				<verse number="5">«Երուսաղէմի ըսէք.– Ահա թագաւորդ քեզի կու գայ. անիկա հեզ է, նստած՝ իշու մը աւանակին վրայ»։</verse>
				<verse number="6">Աշակերտները գացին եւ կատարեցին ինչ որ Յիսուս պատուիրեց իրենց։</verse>
				<verse number="7">Բերին էշն ու աւանակը եւ իրենց վերարկուները անոնց վրայ դրին։ Ապա Յիսուս նստաւ աւանակին վրայ։</verse>
				<verse number="8">Ժողովուրդէն շատեր իրենց վերարկուները կը փռէին ճամբուն վրայ, ուրիշներ ծառերէն ոստեր կը կտրէին եւ կը տարածէին ճամբուն վրայ։</verse>
				<verse number="9">Եւ ամբողջ բազմութիւնը, որ թափօրին մէջ Յիսուսի առջեւէն կ՚երթար կամ կը հետեւէր իրեն, կ՚աղաղակէր.– «Օրհնութի՜ւն Դաւիթի Որդիին, օրհնեալ է ան՝ որ կու գայ Տիրոջ անունով։ Օրհնութի՜ւն Բարձրեալին»։</verse>
				<verse number="10">Երբ Յիսուս Երուսաղէմ մտաւ, ամբողջ քաղաքը դղրդեցաւ։ – Ո՞վ է ասիկա,– կը հարցնէին քաղաքի բնակիչները։</verse>
				<verse number="11">Եւ ամբոխը կը պատասխանէր. – Ասիկա Յիսուս մարգարէն է, Գալիլեայի Նազարէթ քաղաքէն։</verse>
				<verse number="12">Ապա Յիսուս տաճար մտաւ եւ դուրս վռնտեց բոլոր անոնք, որոնք տաճարի շրջափակին մէջ առուծախ կ՚ընէին. լումայափոխներուն սեղանները եւ աղաւնեվաճառներուն աթոռները շրջեց</verse>
				<verse number="13">եւ ըսաւ անոնց. – Սուրբ գիրքերուն մէջ գրուած է. «Իմ տունս աղօթքի տուն պիտի կոչուի», մինչ դուք զայն աւազակներու որջի վերածած էք։</verse>
				<verse number="14">Տաճարին մէջ Յիսուսի մօտեցան կոյրեր ու կաղեր, եւ անիկա բժշկեց զանոնք։</verse>
				<verse number="15">Երբ աւագ քահանաները եւ Օրէնքի ուսուցիչները տեսան Յիսուսի կատարած հրաշքները եւ լսեցին աղաղակը մանուկներուն, որոնք տաճարին մէջ կը գոչէին. «Օրհնութի՜ւն Դաւիթի Որդիին», բարկացան</verse>
				<verse number="16">եւ Յիսուսի ըսին. – Կը լսե՞ս ինչ կ՚ըսեն ատոնք։ Յիսուս պատասխանեց. – Այո՛, չէ՞ք կարդացած Սուրբ գիրքին սա խօսքը, թէ «Մանուկներու եւ կաթնկեր երեխաներու բերնով գովեստ հիւսեցիր»։</verse>
				<verse number="17">Ապա Յիսուս զանոնք ձգելով քաղաքէն դուրս ելաւ՝ դէպի Բեթանիա, եւ հոն գիշերեց։</verse>
				<verse number="18">Յաջորդ առաւօտ, երբ Յիսուս քաղաք կը վերադառնար, անօթեցաւ։</verse>
				<verse number="19">Ճամբուն վրայ թզենի մը տեսնելով՝ մօտեցաւ անոր, բայց տերեւէ զատ ոչինչ գտաւ։ Ուստի ըսաւ. – Ասկէ ետք յաւիտեան պտուղ չունենաս։ Եւ վայրկեանին թզենին չորցաւ։</verse>
				<verse number="20">Աշակերտները երբ տեսան ասիկա՝ զարմացան եւ հարցուցին. – Ինչպէ՞ս թզենին վայրկեանին չորցաւ։</verse>
				<verse number="21">Յիսուս անոնց պատասխանեց. – Վստահ եղէք, որ եթէ հաւատք ունենաք եւ չկասկածիք, ո՛չ միայն պիտի կարենաք կատարել թզենիին պատահածը, այլ նոյնիսկ եթէ այս լերան ըսէք՝ «Ել եւ ծով ինկիր», պիտի կատարուի։</verse>
				<verse number="22">Եւ աղօթած ատեն ինչ որ հաւատալով խնդրէք՝ պիտի ստանաք։</verse>
				<verse number="23">Ապա Յիսուս տաճար եկաւ։ Մինչ կ՚ուսուցանէր, իրեն մօտեցան աւագ քահանաները եւ ժողովուրդի երէցները, ու հարցուցին. – Ի՞նչ իշխանութեամբ կը կատարես այս բաները։ Ո՞վ քեզի այդ իշխանութիւնը տուաւ։</verse>
				<verse number="24">Յիսուս անոնց պատասխանեց. – Լա՛ւ, ես ալ ձեզի հարցում մը ունիմ. եթէ պատասխանէք ինծի, ես ալ ձեզի կ՚ըսեմ թէ ի՛նչ իշխանութեամբ կ՚ընեմ ասոնք։</verse>
				<verse number="25">Յովհաննէսի մկրտելու իշխանութիւնը ուրկէ՞ էր. Աստուծմէ՞ տրուած էր իրեն, թէ մարդոցմէ։ Անոնք սկսան իրարու միջեւ խորհիլ եւ ըսել.–</verse>
				<verse number="26">«Եթէ ըսենք՝ Աստուծմէ տրուած էր, մեզի պիտի ըսէ թէ ինչո՛ւ չհաւատացիք իրեն. իսկ Մարդոցմէ էր չենք կրնար ըսել՝ ժողովուրդէն վախնալով, որովհետեւ ամէն մարդ գիտէ թէ Յովհաննէս ճշմարտապէս մարգարէ է»։</verse>
				<verse number="27">Ուստի պատասխանեցին Յիսուսի. – Չենք գիտեր։ Յիսուս ալ անոնց ըսաւ. – Այն ատեն ես ալ ձեզի չեմ ըսեր թէ ի՛նչ իշխանութեամբ կ՚ընեմ այս բաները։ –</verse>
				<verse number="28">Արդ, ի՞նչ է ձեր կարծիքը։ Մարդ մը երկու զաւակներ ունէր։ Առաջին զաւակին գնաց ու ըսաւ. «Տղա՛ս, այսօր այգի գնա աշխատելու»։</verse>
				<verse number="29">Անիկա պատասխանեց, ըսելով. «Կ՚երթամ, հայրիկ». բայց չգնաց։</verse>
				<verse number="30">Ապա հայրը միւս զաւակին գնաց եւ նոյնը ըսաւ։ Երկրորդ զաւակը պատասխանեց. «Չեմ երթար». բայց յետոյ զղջաց ու գնաց։</verse>
				<verse number="31">Արդ, այս երկուքէն ո՞ր մէկը իր հօրը կամքը կատարած եղաւ։ – Երկրորդը,– պատասխանեցին։ Եւ Յիսուս ըսաւ. – Կ՚ըսեմ ձեզի, թէ մաքսաւորներն ու պոռնիկները պիտի կանխեն ձեզ եւ ձեզմէ առաջ պիտի մտնեն Աստուծոյ արքայութիւնը։</verse>
				<verse number="32">Որովհետեւ Յովհաննէս եկաւ եւ ձեզի արդար կեանքի մը ճամբան ցոյց տուաւ, բայց դուք չհաւատացիք անոր, մինչ մաքսաւորներն ու պոռնիկները հաւատացին։ Նոյնիսկ ասիկա տեսնելէ ետք չզղջացիք ու չհաւատացիք իրեն։ –</verse>
				<verse number="33">Այս առակն ալ լսեցէք։ Կալուածատէր մարդ մը կար, որ այգի մը տնկեց, չորս կողմէն ցանկապատեց, հնձանի համար փոսը փորեց, աշտարակ մըն ալ շինեց եւ զայն վարձու տուաւ մշակներու, իսկ ինք ուրիշ երկիր մեկնեցաւ։</verse>
				<verse number="34">Երբ այգեկութքի ժամանակը եկաւ, իր ծառաները ղրկեց մշակներուն մօտ՝ բերքէն իր բաժինը առնելու համար։</verse>
				<verse number="35">Մշակները ծառաները բռնեցին, մէկը ծեծեցին, միւսը սպաննեցին, ուրիշ մըն ալ քարկոծեցին։</verse>
				<verse number="36">Այգիին տէրը դարձեալ ծառաներ ղրկեց, նախկինէն շատ աւելի թիւով, բայց ասոնց ալ նոյնը ըրին։</verse>
				<verse number="37">Ամենէն վերջը իր որդին ղրկեց անոնց՝ մտածելով. «Թերեւս իմ որդիէս պատկառին»։</verse>
				<verse number="38">Բայց մշակները երբ տեսան որդին՝ իրենք իրենց ըսին. «Ասիկա է ժառանգորդը, եկէք սպաննենք զայն, որպէս զի անոր ժառանգութեան տիրանանք»։</verse>
				<verse number="39">Ուստի այգիէն դուրս հանեցին զայն եւ սպաննեցին։</verse>
				<verse number="40">Եւ Յիսուս հարցուց. – Արդ, երբ այգիին տէրը գայ, ի՞նչ պիտի ընէ այդ մշակներուն։</verse>
				<verse number="41">Անոնք պատասխանեցին. – Վստահաբար այդ չար մարդիկը չարաչար պիտի սպաննէ եւ այգին վարձու տայ ուրիշ մշակներու, որոնք բերքի իր բաժինը ժամանակին պիտի տան իրեն։</verse>
				<verse number="42">Ապա Յիսուս ըսաւ. – Սուրբ գիրքերուն մէջ չէ՞ք կարդացած.– «Այն քարը որ շինողները մերժեցին գործածել, ինք անկիւնաքարը եղաւ։ Ասիկա Տէրը կատարեց, ու մեր աչքերուն սքանչելի է»։</verse>
				<verse number="43">Ասոր համար կ՚ըսեմ ձեզի, թէ Աստուծոյ արքայութիւնը ձեզմէ պիտի առնուի եւ տրուի ժողովուրդի մը, որ պտղաբեր կը դարձընէ զայն։</verse>
				<verse number="44">Ով որ այդ քարին զարնուի՝ պիտի խորտակուի, եւ որուն վրայ որ անիկա իյնայ՝ պիտի ճզմէ զայն։</verse>
				<verse number="45">Երբ աւագ քահանաները, Օրէնքի ուսուցիչները եւ Փարիսեցիները լսեցին այս առակները, հասկցան որ իրենց համար ըսաւ։</verse>
				<verse number="46">Կ՚ուզէին ձերբակալել Յիսուսը, բայց վախցան ժողովուրդէն, որ զայն իբրեւ մարգարէ կ՚ընդունէր։</verse>
			</chapter>
			<chapter number="22">
				<verse number="1">Իբր պատասխան, Յիսուս դարձեալ առակներով ըսաւ ժողովուրդին. –</verse>
				<verse number="2">Երկինքի արքայութիւնը կը նմանի հետեւեալին.– Թագաւոր մը իր որդիին համար հարսանիք սարքեց։</verse>
				<verse number="3">Անիկա իր ծառաները ղրկեց, որպէսզի հրաւիրեալները հարսանիքի կանչեն, սակայն հրաւիրեալները մերժեցին գալ։ ԽՔ 6 (</verse>
				<verse number="4">Դարձեալ ուրիշ ծառաներ ալ ղրկեց՝ անոնց պատուիրելով. «Ըսէք հրաւիրեալներուն.– Ճաշկերոյթը պատրաստ է, զուարակներս եւ պարարտ կենդանիները մորթուած են, ու ամէն ինչ կազմ ու պատրաստ է. հրամմեցէ՛ք հարսանիքի»։ ԽՔ 6 (</verse>
				<verse number="5">Բայց հրաւիրեալները կարեւորութիւն չտուին. մէկը իր ագարակը գնաց, միւսը իր առեւտուրին,</verse>
				<verse number="6">իսկ ուրիշներ ալ ծառաները բռնեցին ծեծեցին եւ սպաննեցին։</verse>
				<verse number="7">Թագաւորը երբ ասիկա լսեց, բարկացաւ եւ իր զինուորները ղրկեց, որոնք ոճրագործները սպաննեցին եւ անոնց քաղաքն ալ այրեցին։</verse>
				<verse number="8">Յետոյ թագաւորը ըսաւ իր ծառաներուն. «Հարսանիքը պատրաստ է, բայց հրաւիրեալները արժանի չէին։</verse>
				<verse number="9">Հիմա հրապարակ գացէք եւ ո՛վ որ գտնէք՝ հրաւիրեցէ՛ք հարսանիքի»։</verse>
				<verse number="10">Ծառաները ճամբաները ելլելով՝ հաւաքեցին բոլոր անոնք որ գտան, թէ՛ չարերը եւ թէ՛ բարիները, եւ հարսանիքի սրահը լեցուեցաւ հրաւիրեալներով։</verse>
				<verse number="11">Երբ թագաւորը ներս մտաւ դիտելու համար հրաւիրեալները, տեսաւ մէկը որ հարսանիքի պատշաճ հագուստ չէր հագած</verse>
				<verse number="12">ու ըսաւ անոր. «Բարեկա՛մ, ի՞նչպէս հոս մտար առանց հարսանիքի հագուստ ունենալու»։ Մարդը պապանձեցաւ։</verse>
				<verse number="13">Այն ատեն թագաւորը սպասաւորներուն ըսաւ. «Կապեցէ՛ք անոր ոտքերն ու ձեռքերը եւ դուրսը խաւարին մէջ նետեցէք. հոն անիկա թող լայ եւ ակռաները կրճտէ»։</verse>
				<verse number="14">Որովհետեւ կանչուածները շատ են, բայց ընտրուածները՝ քիչ։</verse>
				<verse number="15">Ասոր վրայ Փարիսեցիները գացին եւ խորհրդակցեցան թէ ի՛նչպէս կրնան Յիսուսը իր խօսքերով ծուղակը ձգել։</verse>
				<verse number="16">Եւ Յիսուսի ղրկեցին իրենց աշակերտներէն ոմանք, Հերովդէսի կողմնակիցներուն հետ միասին։ Ասոնք ըսին Յիսուսի. – Վարդապե՛տ, գիտենք որ ճշմարտախօս ես եւ ճշմարտութեամբ Աստուծոյ կամքը կ՚ուսուցանես՝ առանց հոգ ընելու թէ ուրիշներ ինչ կ՚ըսեն, որովհետեւ աչառութիւն չես ըներ։</verse>
				<verse number="17">Ուրեմն ըսէ՛ մեզի, ի՞նչ կը կարծես, մեր Օրէնքին համաձայն պէ՞տք է կայսրին տուրք տանք, թէ ոչ։</verse>
				<verse number="18">Յիսուս հասկցաւ անոնց չարամտութիւնը եւ ըսաւ. – Կեղծաւորնե՛ր, ինչո՞ւ կը փորձէք զիս։</verse>
				<verse number="19">Ցոյց տուէք ինծի տուրքի արծաթ դրամը։ Եւ անոնք ալ բերին դրամը։</verse>
				<verse number="20">Ապա հարցուց. – Ասիկա որո՞ւն պատկերն ու արձանագրութիւնն է։</verse>
				<verse number="21">Անոնք պատասխանեցին. – Կայսրին։ Այն ատեն Յիսուս ըսաւ անոնց. – Գացէք եւ ինչ որ կայսրին կը պատկանի՝ կայսրին տուէք, եւ ինչ որ Աստուծոյ՝ Աստուծոյ տուէք։</verse>
				<verse number="22">Ասիկա լսելով զարմացան եւ ձգեցին ու գացին։</verse>
				<verse number="23">Նոյն օրը Սադուկեցիներէն ոմանք եկան Յիսուսի մօտ։ Սադուկեցիները կ՚ըսեն թէ մեռելներու յարութիւն չկայ։</verse>
				<verse number="24">Անոնք ըսին Յիսուսի. – Վարդապե՛տ, Մովսէս մեզի հետեւեալը սորվեցուց.– «Եթէ մէկը մեռնի առանց զաւակ ունենալու, մարդուն եղբայրը պէտք է ամուսնանայ այրիին հետ, որպէսզի իր եղբօրը զաւակ տայ»։</verse>
				<verse number="25">Արդ, ժամանակին մեր մօտ եօթը եղբայրներ կային։ Առաջինը ամուսնացաւ եւ մեռաւ առանց զաւակ ունենալու, ուստի իր կինը ձգեց իր եղբօր։</verse>
				<verse number="26">Նոյնը պատահեցաւ երկրորդին, երրորդին, մինչեւ եօթներորդին։</verse>
				<verse number="27">Բոլորէն վերջ կինն ալ մեռաւ։</verse>
				<verse number="28">Արդ, մեռելներու յարութեան օրը, կինը այդ եօթէն որո՞ւն պիտի պատկանի, քանի բոլորն ալ ամուսնացան անոր հետ։</verse>
				<verse number="29">Յիսուս պատասխանեց. – Մոլորածներ էք, որովհետեւ չէք հասկնար ո՛չ Սուրբ գիրքերը եւ ո՛չ ալ Աստուծոյ զօրութիւնը։</verse>
				<verse number="30">Երբ մեռելները յարութիւն առնեն, այլեւս պիտի չամուսնանան, այլ՝ երկինքի հրեշտակներուն նման պիտի ըլլան։</verse>
				<verse number="31">Իսկ մեռելներու յարութեան մասին չէ՞ք կարդացած ինչ որ Աստուած ըսաւ ձեզի.</verse>
				<verse number="32">«Ես եմ Աբրահամի Աստուածը, Իսահակի Աստուածը եւ Յակոբի Աստուածը» ։ Կը նշանակէ թէ Աստուած մեռելներուն Աստուածը չէ, այլ՝ ողջերուն։</verse>
				<verse number="33">Երբ ժողովուրդը լսեց ասիկա, զարմացաւ անոր ուսուցումին վրայ։</verse>
				<verse number="34">Երբ Փարիսեցիները լսեցին թէ Յիսուս Սադուկեցիները պապանձեցուց, իրարու քով եկան։</verse>
				<verse number="35">Անոնցմէ մէկը, Մովսիսական Օրէնքի մասնագէտ մը, Յիսուսը փորձելու համար հարցուց. –</verse>
				<verse number="36">Վարդապե՛տ, Օրէնքին մէջ ո՞րն է մեծագոյն պատուիրանը։</verse>
				<verse number="37">Յիսուս ըսաւ անոր. – «Սիրէ՛ քու Տէր Աստուածդ ամբողջ սրտովդ, ամբողջ հոգիովդ եւ ամբողջ մտքովդ»։</verse>
				<verse number="38">Ասիկա է մեծագոյն եւ կարեւորագոյն պատուիրանը։</verse>
				<verse number="39">Երկրորդը ատոր նման է. «Սիրէ՛ ընկերդ քու անձիդ պէս»։</verse>
				<verse number="40">Այս երկու պատուիրաններէն կախեալ են ամբողջ Օրէնքը եւ մարգարէներու ուսուցումները։</verse>
				<verse number="41">Երբ Փարիսեցիները հաւաքուեցան, Յիսուս հարցուց անոնց. –</verse>
				<verse number="42">Ի՞նչ կը խորհիք Քրիստոսին մասին։ Որո՞ւն Որդին է ան։ Անոնք պատասխանեցին. – Դաւիթի։</verse>
				<verse number="43">Յիսուս ըսաւ անոնց. – Ուրեմն ինչպէ՞ս Դաւիթ Սուրբ Հոգիէն ներշնչուած՝ զայն Տէր կը կոչէ ու կ՚ըսէ.–</verse>
				<verse number="44">«Տէրը իմ Տիրոջս ըսաւ.– Աջ կողմս նստէ, մինչեւ որ թշնամիներդ ոտքերուդ տակ դնեմ որպէս պատուանդան»։</verse>
				<verse number="45">Արդ, եթէ Դաւիթ զայն Տէր կը կոչէ, ինչպէ՞ս անոր որդին կ՚ըլլայ։</verse>
				<verse number="46">Ոչ ոք կրցաւ պատասխան տալ Յիսուսի, եւ այդ օրուընէ սկսեալ ոեւէ մէկը չէր համարձակեր իրեն հարցում ուղղել։</verse>
			</chapter>
			<chapter number="23">
				<verse number="1">Ապա Յիսուս ժողովուրդին եւ իր աշակերտներուն ըսաւ. –</verse>
				<verse number="2">Մովսէսի աթոռը նստան Օրէնքի ուսուցիչներն ու Փարիսեցիները ։</verse>
				<verse number="3">Իրենց ըսածներուն հնազանդեցէք եւ կատարեցէք զանոնք. սակայն մի՛ ընէք ինչ որ իրենք կ՚ընեն. որովհետեւ անոնք կը սորվեցնեն, բայց չեն կատարեր։</verse>
				<verse number="4">Անոնք ծանր եւ դժուարակիր բեռներ կը դնեն մարդոց ուսերուն, մինչ իրենք նոյն բեռները կրելու նուազագոյն ճիգն իսկ չեն ըներ։</verse>
				<verse number="5">Ինչ որ կ՚ընեն, մարդոց երեւելու համար կ՚ընեն։ Իրենց գրապանակները կը լայնցնեն եւ իրենց հագուստներուն ծոպերը կ՚երկնցնեն։</verse>
				<verse number="6">Ընթրիքներու ընթացքին պատուոյ տեղերը գրաւել կը սիրեն եւ ժողովարաններու մէջ՝ առաջին աթոռները։</verse>
				<verse number="7">Կը սիրեն հրապարակներու վրայ մարդոցմէ բարեւներ ընդունիլ եւ « վարդապետ », այսինքն « ուսուցիչ » կոչուիլ։</verse>
				<verse number="8">Բայց դուք ոեւէ մէկը «վարդապետ» մի՛ կոչէք, որովհետեւ դուք բոլորդ եղբայրներ էք եւ մէկ ուսուցիչ ունիք։</verse>
				<verse number="9">Երկրի վրայ ոեւէ մէկը «հայր» մի՛ կոչէք, որովհետեւ դուք մէկ Հայր ունիք, որ երկինքի մէջ է։</verse>
				<verse number="10">« Առաջնորդ » մի՛ կոչուիք, որովհետեւ ձեր միակ առաջնորդը Քրիստոսն է։</verse>
				<verse number="11">Ձեր մէջէն մեծը թող ձեր սպասաւորը ըլլայ։</verse>
				<verse number="12">Ով որ իր անձը կը բարձրացնէ՝ պիտի խոնարհի, եւ ով որ իր անձը կը խոնարհեցնէ՝ պիտի բարձրանայ։ –</verse>
				<verse number="13">Վա՜յ ձեզի, կեղծաւորնե՛ր, Օրէնքի ուսուցիչներ եւ Փարիսեցիներ, որ երկինքի արքայութիւնը կը փակէք մարդոց առջեւ. դուք չէք մտներ եւ թոյլ չէք տար նաեւ անոնց՝ որ կ՚ուզեն մտնել։</verse>
				<verse number="14">Վա՜յ ձեզի, կեղծաւորնե՛ր, Օրէնքի ուսուցիչներ եւ Փարիսեցիներ, որ մէկ կողմէ այրիներուն տուները իրենց ձեռքէն կը յափշտակէք, միւս կողմէ կեղծաւորութեամբ ձեր աղօթքը կ՚երկարէք. ասոր համար աւելի խիստ դատապարտութիւն պիտի ընդունիք։</verse>
				<verse number="15">Վա՜յ ձեզի, կեղծաւորնե՛ր, Օրէնքի ուսուցիչներ եւ Փարիսեցիներ, որ մէկ կողմէ ծով ու ցամաք կը շրջիք մէկը նորահաւատ ընելու համար, իսկ երբ յաջողիք՝ զայն ձեզմէ կրկնապատիկ աւելի դժոխքի արժանի կ՚ընէք։</verse>
				<verse number="16">Վա՜յ ձեզի, կո՛յր առաջնորդներ։ Կ՚ըսէք. «Ան որ տաճարին վրայ կ՚երդնու՝ երդումը կատարելու պարտաւորութեան տակ չէ, բայց ան որ տաճարին ոսկիին վրայ կ՚երդնու՝ պարտաւոր է կատարելու»։</verse>
				<verse number="17">Յիմարնե՛ր, կոյրե՛ր, ո՞ր մէկը կարեւոր է, ոսկի՞ն թէ տաճարը, որ կը սրբագործէ ոսկին։</verse>
				<verse number="18">Կամ կ՚ըսէք. «Ան որ զոհարանին վրայ երդում կ՚ընէ՝ երդումը կատարելու պարտաւորութեան տակ չէ, բայց ան որ կ՚երդնու զոհարանին դրուած զոհին վրայ՝ պարտաւոր է կատարելու»։</verse>
				<verse number="19">Յիմարնե՛ր, կոյրե՛ր, ո՞ր մէկը աւելի կարեւոր է. զո՞հը թէ զոհարանը, որ կը սրբագործէ զոհը։</verse>
				<verse number="20">Հետեւաբար, ով որ կ՚երդնու զոհարանին վրայ, կ՚երդնու թէ՛ զոհարանին եւ թէ՛ հոն եղածներուն վրայ։</verse>
				<verse number="21">Ով որ կ՚երդնու տաճարին վրայ, կ՚երդնու թէ՛ տաճարին եւ թէ՛ Աստուծոյ վրայ, որ հոն կը բնակի։</verse>
				<verse number="22">Նոյնպէս, ով որ կ՚երդնու երկինքին վրայ, կ՚երդնու թէ՛ Աստուծոյ գահին եւ թէ՛ Աստուծոյ վրայ, որ հոն կը նստի։</verse>
				<verse number="23">Վա՜յ ձեզի, կեղծաւորնե՛ր, Օրէնքի ուսուցիչներ եւ Փարիսեցիներ, որ անանուխին, սամիթին ու չամանին տասանորդը կու տաք եւ կ՚անտեսէք Օրէնքին կարեւոր պարտաւորութիւնները, այսինքն՝ արդարութիւնը, ողորմութիւնը եւ հաւատարմութիւնը։ Ասոնք պէտք էր գործադրել, առանց միւսները անտեսելու։</verse>
				<verse number="24">Կո՛յր առաջնորդներ, մէկ կողմէ մժղուկը կը քամէք, միւս կողմէ սակայն ուղտը կը կլլէք։</verse>
				<verse number="25">Վա՜յ ձեզի, կեղծաւորնե՛ր, Օրէնքի ուսուցիչներ եւ Փարիսեցիներ, որ պնակին եւ գաւաթին արտաքինը կը մաքրէք, մինչ գիտէք թէ ներսիդին եղող ուտելիքն ու խմելիքը ի՜նչ յափշտակութեամբ եւ աղտեղութեամբ ձեռք բերած էք։</verse>
				<verse number="26">Կո՛յր Փարիսեցի, նախ գաւաթին եւ պնակին ներսը մաքրէ. այսպիսով դուրսն ալ մաքուր կ՚ըլլայ։</verse>
				<verse number="27">Վա՜յ ձեզի, կեղծաւորնե՛ր, Օրէնքի ուսուցիչներ եւ Փարիսեցիներ, որ կը նմանիք կիրով ճերմկցուած գերեզմաններու, որոնք արտաքնապէս գեղեցիկ կ՚երեւին, բայց ներքնապէս լեցուն են մեռելներու ոսկորներով եւ ամէն տեսակի պղծութեամբ։</verse>
				<verse number="28">Նոյնպէս էք դուք. արտաքնապէս մարդոց արդար կ՚երեւիք, բայց ներքնապէս լեցուն էք կեղծաւորութեամբ եւ անօրէնութեամբ։</verse>
				<verse number="29">Վա՜յ ձեզի, կեղծաւորնե՛ր, Օրէնքի ուսուցիչներ եւ Փարիսեցիներ, որ մարգարէներու շիրիմները կը շինէք եւ արդարներուն գերեզմանները կը զարդարէք</verse>
				<verse number="30">ու կ՚ըսէք. «Եթէ մենք մեր հայրերուն ժամանակը ապրած ըլլայինք, մարգարէներու սպանութեան մասնակից պիտի չըլլայինք»։</verse>
				<verse number="31">Ահաւասիկ դուք արդէն իսկ կը վկայէք թէ որդիներն էք անոնց, որոնք մարգարէները կոտորեցին։</verse>
				<verse number="32">Գացէք ամբողջացուցէ՛ք ձեր հայրերուն կիսատ ձգած գործը։</verse>
				<verse number="33">Օձե՛ր, իժերո՛ւ ծնունդներ, ինչպէ՞ս պիտի կարենաք փախուստ տալ դժոխքի դատապարտութենէն։</verse>
				<verse number="34">Ահա ես ձեզի մարգարէներ, իմաստուններ եւ Օրէնքի ուսուցիչներ պիտի ղրկեմ, դուք անոնցմէ ոմանք պիտի սպաննէք, ոմանք խաչէք, ուրիշներ ժողովարաններու մէջ պիտի գանակոծէք եւ հալածէք քաղաքէ քաղաք։</verse>
				<verse number="35">Այսպիսով՝ բոլոր արդարներուն սպանութեան մասնակից եղած պիտի ըլլաք, սկսեալ անմեղ Աբէլի արիւնէն մինչեւ արիւնը Բարաքիայի որդիին՝ Զաքարիայի, որ սպաննեցիք տաճարին եւ զոհարանին մէջտեղ։</verse>
				<verse number="36">Հաստատ գիտցէք, թէ այս բոլոր ոճիրներուն պատիժը պիտի կրէք։ –</verse>
				<verse number="37">Երուսաղէ՜մ, Երուսաղէ՜մ, որ կը կոտորէիր մարգարէները եւ կը քարկոծէիր Աստուծոյ քեզի ղրկած մարդիկը. քանի՜ անգամ ուզեցի որդիներդ հաւաքել, ինչպէս հաւը իր ձագերը կը հաւաքէ թեւերուն տակ, բայց դո՛ւք, Երուսաղէմի բնակիչներ, չուզեցիք։</verse>
				<verse number="38">Ահա «աւերակ պիտի ըլլայ ձեր տունը»։</verse>
				<verse number="39">Բայց կ՚ըսեմ նաեւ, ա՛լ պիտի չտեսնէք զիս, մինչեւ որ ըսէք. «Օրհնեալ ըլլայ ան՝ որ կու գայ Տիրոջ անունով»։</verse>
			</chapter>
			<chapter number="24">
				<verse number="1">Յիսուս տաճարէն դուրս ելլելով կ՚երթար, երբ աշակերտները մօտեցան իրեն՝ ցոյց տալու համար տաճարին շինութիւնները։</verse>
				<verse number="2">Յիսուս անոնց ըսաւ. – Այս բոլոր շինութիւնները կը տեսնէք, չէ՞. կ՚ըսեմ ձեզի, որ ամէնքն ալ պիտի քանդուին, քար քարի վրայ պիտի չմնայ։</verse>
				<verse number="3">Եւ մինչ Յիսուս նստած էր Ձիթենեաց լերան վրայ, աշակերտները առանձինն հարցուցին իրեն. – Ըսէ՛ մեզի, ե՞րբ պիտի պատահի ատիկա. ի՞նչ նշանով պիտի գիտնանք թէ ե՛րբ պիտի ըլլայ քու գալուստդ եւ աշխարհի վախճանը։</verse>
				<verse number="4">Յիսուս անոնց պատասխանեց. – Զգո՛յշ եղէք, չըլլայ որ մէկը ձեզ խաբէ,</verse>
				<verse number="5">որովհետեւ շատեր պիտի գան իմ անունովս եւ ըսեն՝ թէ «Ես եմ Քրիստոսը », եւ պիտի մոլորեցնեն շատերը։</verse>
				<verse number="6">Դուք պիտի լսէք պատերազմներու ձայները եւ պատերազմներու լուրերը. զգո՛յշ եղէք, մի՛ խռովիք, որովհետեւ պէտք է որ ատոնք պատահին։ Բայց ասիկա չի՛ նշանակեր թէ աշխարհի վախճանն է։</verse>
				<verse number="7">Ազգեր իրարու դէմ պիտի կռուին ու թագաւորութիւններ՝ թագաւորութիւններու դէմ։ Զանազան տեղեր սով, համաճարակ եւ երկրաշարժներ տեղի պիտի ունենան,</verse>
				<verse number="8">բայց այս բոլորը դեռ երկունքին սկիզբն են։ Այն ատեն ձեզ նեղութեան պիտի մատնեն ու սպաննեն եւ բոլոր ազգերը պիտի ատեն ձեզ իմ պատճառովս։</verse>
				<verse number="9">...</verse>
				<verse number="10">Այն ատեն շատեր իրենց հաւատքը պիտի կորսնցնեն, զիրար պիտի մատնեն եւ զիրար պիտի ատեն։</verse>
				<verse number="11">Յետոյ բազմաթիւ սուտ մարգարէներ պիտի ելլեն ու շատերը մոլորեցնեն։</verse>
				<verse number="12">Անօրէնութեան բազմանալուն պատճառով շատերուն սէրը պիտի ցամքի։</verse>
				<verse number="13">Բայց ով որ մինչեւ վերջը դիմանայ՝ անիկա պիտի փրկուի։</verse>
				<verse number="14">Արքայութեան Աւետարանը պիտի քարոզուի ամբողջ աշխարհի մէջ՝ իբրեւ վկայութիւն բոլոր ժողովուրդներուն. եւ ապա պիտի գայ վախճանը։</verse>
				<verse number="15">Երբ սուրբ վայրին վրայ կանգնած տեսնէք «Աւերուածին սրբապղծութիւնը», որուն մասին խօսած է Դանիէլ մարգարէ, կարդացողը թող հասկնայ</verse>
				<verse number="16">այն ատեն անոնք որոնք Հրէաստանի մէջ են՝ թող լեռները փախչին,</verse>
				<verse number="17">ան որ տանիքն է՝ վար իջնելէ ետք թող տուն չմտնէ բան մը առնելու համար,</verse>
				<verse number="18">եւ ան որ դաշտն է՝ թող ետ չդառնայ վերարկուն առնելու համար։</verse>
				<verse number="19">Այդ օրերուն վա՜յ է եկեր յղիներուն եւ ստնտու կիներուն։</verse>
				<verse number="20">Աղօթեցէք որ ձեր փախուստը ձմեռ ատեն կամ Շաբաթ օր չպատահի։</verse>
				<verse number="21">Որովհետեւ այնպիսի՛ մեծ նեղութեան օրեր պիտի գան, որոնց նմանը աշխարհի ստեղծագործութեան սկիզբէն մինչեւ այսօր չէ պատահած եւ ոչ ալ պիտի պատահի։</verse>
				<verse number="22">Եւ եթէ Աստուած այդ օրերուն թիւը նուազեցուցած չըլլար՝ ո՛չ մէկը պիտի փրկուէր։ Բայց իր ընտրեալներուն համար Աստուած այդ օրերը պիտի նուազեցնէ։</verse>
				<verse number="23">Այն ատեն երբ մէկը ձեզի ըսէ՝ «Ահաւասիկ հոս է Քրիստոսը », կամ ըսէ՝ «հոն է», մի՛ հաւատաք,</verse>
				<verse number="24">որովհետեւ սուտ քրիստոսներ եւ սուտ մարգարէներ պիտի ելլեն եւ մեծ հրաշքներ ու նշաններ կատարեն՝ որպէսզի մոլորեցնեն, եթէ կարենան, նոյնիսկ Աստուծոյ ընտրեալները։</verse>
				<verse number="25">Ահաւասիկ ամէն ինչ սկիզբէն ըսի ձեզի։</verse>
				<verse number="26">Հետեւաբար, եթէ ըսեն ձեզի՝ «Ահաւասիկ անապատին մէջ է ան», հոն մի՛ երթաք. եւ կամ եթէ ըսեն՝ «Մառանին մէջ է», մի՛ հաւատաք։</verse>
				<verse number="27">Որովհետեւ Մարդու Որդին պիտի գայ կայծակի նման, որ երբ փայլատակէ՝ կը լուսաւորէ ամբողջ երկնակամարը, արեւելքէն արեւմուտք։</verse>
				<verse number="28">Անգղները կը հաւաքուին հոն՝ ուր դիակ կայ։ –</verse>
				<verse number="29">Նեղութեան այդ օրերէն անմիջապէս ետք արեւը պիտի խաւարի եւ լուսինը այլեւս պիտի չփայլի. երկինքէն աստղերը պիտի իյնան եւ երկնային մարմինները պիտի սասանին։</verse>
				<verse number="30">Ապա Մարդու Որդիին նշանը պիտի երեւի երկինքի մէջ, եւ աշխարհի բոլոր ժողովուրդները պիտի ողբան, երբ տեսնեն Մարդու Որդին, որ կու գայ ամպերուն վրայ բազմած՝ զօրութեամբ եւ մեծ փառքով:</verse>
				<verse number="31">Երբ մեծաձայն փողը հնչէ, ան իր հրեշտակները պիտի ղրկէ, որպէսզի հաւաքեն իր ընտրեալները աշխարհի չորս կողմերէն, երկինքի մէկ ծայրէն մինչեւ միւսը։</verse>
				<verse number="32">Թզենին ձեզի թող օրինակ ըլլայ։ Երբ տեսնէք որ անոր ճիւղերը կը կակուղնան եւ տերեւ կ՚արձակեն, գիտէք թէ ամառը մօտ է։</verse>
				<verse number="33">Նոյնպէս ալ, երբ բոլոր ըսածներս կատարուին, գիտցէք թէ Մարդու Որդիին գալուստը մօտ է եւ արդէն հասնելու վրայ։</verse>
				<verse number="34">Վստահ եղէք, որ այս սերունդը չանցած՝ ասոնք բոլորը պիտի պատահին։</verse>
				<verse number="35">Նոյնիսկ եթէ երկինքն ու երկիրը անհետանան, խօսքերս պիտի չանհետանան։ –</verse>
				<verse number="36">Սակայն ո՛չ ոք գիտէ թէ ե՛րբ պիտի գայ այդ օրը կամ ժամը. ո՛չ երկինքի հրեշտակները, ո՛չ ալ Որդին, բայց միայն՝ Հայրը։</verse>
				<verse number="37">Եւ ինչպէս պատահեցաւ Նոյի օրերուն, նոյնը պիտի պատահի Մարդու Որդիին գալուստի ժամանակ։</verse>
				<verse number="38">Այդ օրերուն, երբ տակաւին ջրհեղեղը չէր պատահած, մարդիկ կ՚ուտէին ու կը խմէին, այր կամ կին կ՚առնէին, մինչեւ այն օրը՝ երբ Նոյ տապան մտաւ.</verse>
				<verse number="39">բայց ժողովուրդը չգիտցաւ՝ մինչեւ որ ջրհեղեղը սկսաւ եւ բոլորը բնաջնջեց։ Ահա այդպէս պիտի պատահի Մարդու Որդիին գալուստին ժամանակ։</verse>
				<verse number="40">Այն ատեն, երբ դաշտին մէջ երկու հոգի ըլլան՝ անոնցմէ մէկը պիտի առնուի եւ միւսը ձգուի,</verse>
				<verse number="41">կամ եթէ երկու կին մէկ ջաղացքի մէջ ցորեն աղան՝ անոնցմէ մէկը պիտի առնուի եւ միւսը ձգուի։</verse>
				<verse number="42">Արթո՛ւն մնացէք, որովհետեւ չէք գիտեր թէ ձեր Տէրը ե՛րբ կու գայ։</verse>
				<verse number="43">Այս ալ գիտցէք, որ եթէ տանտէրը գիտնար՝ թէ գողը ո՛ր ժամուն պիտի գայ, արթուն կը մնար եւ թոյլ չէր տար որ գողը պատը քանդելով տունը մտնէ։</verse>
				<verse number="44">Այս պատճառով, դուք ալ պատրաստ եղէք, որովհետեւ Մարդու Որդին ձեր չակնկալած ժամուն կրնայ գալ։ –</verse>
				<verse number="45">Ուրեմն, ո՞վ է հաւատարիմ եւ իմաստուն ծառան։ Անիկա է, որ տէրը իր ծառաներուն վրայ վերակացու կը կարգէ, որպէսզի ճիշդ ատենին կերակուրի անոնց բաժինը տայ։</verse>
				<verse number="46">Երանի՜ այն ծառային, որուն տէրը երբ կու գայ՝ զինք կը գտնէ իր պաշտօնը լաւապէս կատարած։</verse>
				<verse number="47">Կ՚ըսեմ ձեզի, որ տէրը այդ ծառան իր բոլոր ստացուածքներուն վերակացու պիտի կարգէ։</verse>
				<verse number="48">Սակայն երբ ծառան չար ըլլայ եւ ինքնիրեն խորհի՝ ըսելով. «Տէրս կ՚ուշանայ գալու»,</verse>
				<verse number="49">եւ սկսի իր ծառայակիցները ծեծել, գինովներու հետ ուտել ու խմել,</verse>
				<verse number="50">յանկարծ իր չակնկալած ատենին եւ չսպասած ժամուն տէրը պիտի գայ,</verse>
				<verse number="51">եւ այն ատեն զայն խստութեամբ պիտի պատժէ, կեղծաւորներուն կարգին դասելով։ Հոն պիտի լայ եւ ակռաները կրճտէ։</verse>
			</chapter>
			<chapter number="25">
				<verse number="1">Այն ատեն երկինքի թագաւորութիւնը պիտի նմանի հետեւեալին.– Տասը կոյսեր կային, որոնք իրենց լապտերները առած՝ դիմաւորելու ելան փեսան:</verse>
				<verse number="2">Անոնցմէ հինգը յիմար էին, իսկ միւս հինգը՝ իմաստուն։</verse>
				<verse number="3">Յիմարները առին իրենց լապտերները, բայց իրենց հետ պահեստի ձէթ չառին,</verse>
				<verse number="4">մինչդեռ իմաստունները իրենց լապտերներուն հետ սրուակով ձէթ առին։</verse>
				<verse number="5">Եւ երբ փեսան ուշացաւ գալու, բոլորն ալ թմրեցան ու քնացան։</verse>
				<verse number="6">Կէս գիշերին կանչ մը լսուեցաւ. «Ահա փեսան կու գայ, զայն դիմաւորելու ելէք»։</verse>
				<verse number="7">Կոյսերը արթնցան եւ սկսան իրենց լապտերները կարգի դնել։</verse>
				<verse number="8">Յիմար կոյսերը իմաս տուններուն ըսին. «Ձեր ձէթէն քիչ մը մեզի տուէք, որովհետեւ մեր լապտերները ահա կը մարին»։</verse>
				<verse number="9">Իմաստուն կոյսերը պատասխանեցին. «Ո՛չ, որովհետեւ կրնայ ըլլալ որ մեզի եւ ձեզի չբաւէ. աւելի լաւ կ՚ըլլայ որ երթաք խանութպաններուն եւ ձեզի համար ձէթ գնէք»։</verse>
				<verse number="10">Երբ անոնք ձէթ գնելու գացին, փեսան եկաւ, եւ պատրաստ եղողները փեսային հետ հարսանիքի մտան, եւ դուռը գոցուեցաւ։</verse>
				<verse number="11">Քիչ ետք եկան միւս կոյսերը եւ ըսին. «Տէ՛ր, Տէ՜ր, դուռը բա՛ց մեզի»։</verse>
				<verse number="12">Փեսան պատաս խանեց. «Իսկապէս որ չեմ ճանչնար ձեզ»։</verse>
				<verse number="13">Ապա Յիսուս եզրակացուց. – Ուրեմն՝ արթո՛ւն մնացէք, որովհետեւ չէք գիտեր Մարդու Որդիին գալուն ո՛չ օրը եւ ո՛չ ալ ժամը։ –</verse>
				<verse number="14">Դարձեալ, երկինքի արքայութիւնը պիտի նմանի հետեւեալին.– Մարդ մը կար, որ երբ ուրիշ երկիր պիտի երթար, կանչեց իր ծառաները եւ անոնց յանձնեց իր ստացուածքը, որ շահարկեն։</verse>
				<verse number="15">Եւ համաձայն անոնց կարողութիւններուն, մէկուն տուաւ հինգ հարիւր ոսկի դրամ, միւսին՝ երկու հարիւր եւ ուրիշի մը՝ հարիւր։ Եւ ապա ճամբորդեց։</verse>
				<verse number="16">Ծառաներէն ան որ հինգ հարիւր ոսկի դրամ ստացած էր, անմիջապէս գնաց, շահարկութեան դրաւ եւ հինգ հարիւր եւս շահեցաւ։</verse>
				<verse number="17">Նոյն ձեւով, ան որ երկու հարիւր ոսկի դրամ ստացած էր, երկու հարիւր ալ շահեցաւ։</verse>
				<verse number="18">Բայց ան որ հարիւր ոսկի դրամ ստացած էր, գնաց հողը փորեց եւ իր տիրոջ դրամը հոն պահեց։</verse>
				<verse number="19">Բաւական ժամանակ ետք, այդ ծառաներուն տէրը եկաւ եւ անոնցմէ հաշիւ պահանջեց։ ԽՔ 6 (</verse>
				<verse number="20">Ան որ հինգ հարիւր ոսկի դրամ ստացած էր, հինգ հարիւր եւս բերաւ եւ ըսաւ. «Տէ՛ր, ինծի հինգ հարիւր ոսկի դրամ տուիր, ահաւասիկ հինգ հարիւր եւս շահեցայ»։</verse>
				<verse number="21">Տէրը ըսաւ. «Ապրի՛ս, բարի եւ հաւատարի՛մ ծառայ, քանի այդ փոքրիկ գումարը շահարկելու մէջ հաւատարիմ գտնուեցար, քեզ աւելի մեծ գործերու պատասխանատու պիտի կարգեմ, եկուր եւ մասնակից եղիր տիրոջդ ուրախութեան»։</verse>
				<verse number="22">Ան որ երկու հարիւր ոսկի դրամ ստացած էր, մօտեցաւ եւ ըսաւ. «Տէ՛ր, ինծի երկու հարիւր ոսկի դրամ տուիր, ահաւասիկ երկու հարիւր ալ շահեցայ»։</verse>
				<verse number="23">Տէրը ըսաւ. «Ապրի՛ս, բարի եւ հաւատարի՛մ ծառայ, քանի այդ փոքրիկ գումարը շահարկելու մէջ հաւատարիմ գտնուեցար, քեզ աւելի մեծ գործերու պատասխանատու պիտի կարգեմ։ Դո՛ւն ալ եկուր եւ մասնակից եղիր տիրոջդ ուրախութեան»։</verse>
				<verse number="24">Յետոյ մօտեցաւ ան որ հարիւր ոսկի դրամ ստացած էր, եւ ըսաւ. «Տէ՛ր, գիտէի որ խիստ մարդ ես, կը հնձես ինչ որ չես սերմանած եւ կը հաւաքես ինչ որ չես ցանած։</verse>
				<verse number="25">Վախցայ, ուստի գացի եւ տուած հարիւր ոսկի դրամդ հողին մէջ պահեցի։ Ահա տուածդ քեզի»։</verse>
				<verse number="26">Տէրը պատասխանեց. «Չար ու ծո՛յլ ծառայ, եթէ գիտէիր որ կը հնձեմ ինչ որ չեմ սերմանած եւ կը հաւաքեմ ինչ որ չեմ ցանած,</verse>
				<verse number="27">պէտք էր որ քեզի յանձնած դրամս շահարկողներուն տայիր, որպէսզի վերադարձիս տոկոսով միասին ետ առնէի զայն։</verse>
				<verse number="28">Հիմա առէ՛ք անկէ հարիւր ոսկի դրամը եւ տուէք անոր՝ որ հազար ունի։</verse>
				<verse number="29">Որովհետեւ ունեցողին պիտի տրուի՝ նոյնիսկ աւելիով, իսկ չունեցողէն պիտի առնուի ունեցած փոքր բաժինն ալ։</verse>
				<verse number="30">Իսկ այս անպիտան ծառան դուրսը մութին հանեցէք։ Թող հոն լայ եւ ակռաները կրճտէ»։ –</verse>
				<verse number="31">Եւ երբ Մարդու Որդին իր փառքով գայ՝ բոլոր հրեշտակներուն հետ, պիտի նստի իր թագաւորական գահին վրայ։</verse>
				<verse number="32">Բոլոր ազգերը պիտի հաւաքուին իր դիմաց եւ ինք մարդիկը իրարմէ պիտի զատէ, ինչպէս որ հովիւը ոչխարները այծերէն կը զատէ։</verse>
				<verse number="33">Ոչխարները պիտի կանգնեցնէ իր աջ կողմը, իսկ այծերը՝ ձախ կողմը։</verse>
				<verse number="34">Յետոյ թագաւորը իր աջ կողմը կեցողներուն պիտի ըսէ. «Եկէ՛ք, Հօրս կողմէ օրհնեալներ, եւ ժառանգեցէք այն արքայութիւնը, որ ձեզի համար աշխարհի սկիզբէն պատրաստուած է։</verse>
				<verse number="35">Որովհետեւ անօթի էի եւ զիս կերակրեցիք, ծարաւ էի եւ ջուր տուիք, օտարական էի եւ ընդունեցիք զիս,</verse>
				<verse number="36">մերկ էի եւ հագցուցիք ինծի, հիւանդ էի եւ հոգ տարիք ինծի, բանտի մէջ էի եւ այցելեցիք ինծի»։</verse>
				<verse number="37">Այն ատեն արդարները պիտի հարցնեն. « Տէ՛ր, քեզ ե՞րբ անօթի տեսանք եւ կերակրեցինք, կամ ծարաւ տեսանք եւ ջուր տուինք։</verse>
				<verse number="38">Քեզ ե՞րբ օտարական տեսանք եւ ընդունեցինք կամ մերկ՝ եւ հագցուցինք։</verse>
				<verse number="39">Քեզ ե՞րբ հիւանդ կամ բանտի մէջ տեսանք եւ այցի եկանք քեզի»։</verse>
				<verse number="40">Թագաւորը պիտի պատասխանէ անոնց. «Կ՚ըսեմ ձեզի, որովհետեւ իմ այս փոքր եղբայրներէս մէկուն ըրիք, ինծի ըրած եղաք»։</verse>
				<verse number="41">Ապա իր ձախ կողմը կեցողներուն պիտի ըսէ. «Անիծեալնե՛ր, հեռացէ՛ք ինձմէ, գացէ՛ք յաւիտենական կրակին մէջ, որ Սատանային եւ անոր հրեշտակներուն համար պատրաստուած է։</verse>
				<verse number="42">Որովհետեւ անօթի էի՝ եւ չկերակրեցիք զիս, ծարաւ էի՝ եւ ջուր չտուիք,</verse>
				<verse number="43">օտարական էի՝ եւ չընդունեցիք զիս, մերկ էի՝ եւ չհագցուցիք, հիւանդ էի եւ բանտի մէջ՝ եւ սակայն այցի չեկաք ինծի»։</verse>
				<verse number="44">Այն ատեն անոնք պիտի հարցնեն. «Տէ՛ր, քեզ ե՞րբ անօթի, ծարաւ, օտարական, մերկ, հիւանդ կամ բանտի մէջ տեսանք եւ քեզի չօգնեցինք»։</verse>
				<verse number="45">Թագաւորը պիտի պատասխանէ անոնց. «Կ՚ըսեմ ձեզի, որովհետեւ այս փոքր եղբայրներէս մէկուն չօգնեցիք, ինծի օգնած չեղաք»։</verse>
				<verse number="46">Եւ այսպէս, անոնք պիտի երթան յաւիտենական պատիժի, իսկ արդարները՝ յաւիտենական կեանքի։</verse>
			</chapter>
			<chapter number="26">
				<verse number="1">Երբ Յիսուս այս բոլոր խօսքերը վերջացուց, իր աշակերտներուն ըսաւ. –</verse>
				<verse number="2">Ինչպէս գիտէք, երկու օրէն Զատիկ է եւ Մարդու Որդին պիտի մատնուի՝ խաչուելու համար։</verse>
				<verse number="3">Այն ատեն աւագ քահանաները, Օրէնքի ուսուցիչները եւ ժողովուրդին երէցները հաւաքուեցան ապարանքը Քահանայապետին, որ Կայիափա կը կոչուէր,</verse>
				<verse number="4">եւ որոշեցին Յիսուսը նենգութեամբ ձերբակալել եւ սպաննել։ Բայց կ՚ըսէին. –</verse>
				<verse number="5">Այս տօնի ժամանակ թող չըլլայ, որպէսզի ժողովուրդին մէջ խռովութիւն չծագի։</verse>
				<verse number="6">Եւ երբ Յիսուս Բեթանիա կը գտնուէր, բորոտ Սիմոնի տան մէջ,</verse>
				<verse number="7">իրեն մօտեցաւ կին մը, որ թանկագին իւղի շիշ մը ունէր, եւ իւղը թափեց Յիսուսի գլխուն, երբ անիկա սեղան բազմած էր։</verse>
				<verse number="8">Երբ աշակերտները ասիկա տեսան, բարկացան եւ ըսին. – Ինչո՞ւ այդպէս վատնել անուշահոտը.</verse>
				<verse number="9">կարելի էր զայն սուղ գինով ծախել եւ դրամը աղքատներուն տալ։</verse>
				<verse number="10">Յիսուս գիտցաւ ինչ որ կ՚ըսեն եւ ըսաւ. – Ինչո՞ւ կ՚անհանգստացնէք այդ կինը, քանի լաւ բան մը ըրաւ ինծի։</verse>
				<verse number="11">Աղքատները միշտ ձեզի հետ ունիք, բայց զիս միշտ ձեզի հետ չունիք։</verse>
				<verse number="12">Իմ մարմնիս վրայ այդ իւղը թափեց՝ իմ թաղումիս որպէս նշան։</verse>
				<verse number="13">Լա՛ւ գիտցէք, թէ աշխարհի վրայ ո՛ւր որ ալ Աւետարանը քարոզուի, մարդիկ իր ըրածին մասին պիտի խօսին եւ յիշեն զինք։</verse>
				<verse number="14">Ապա տասներկու աշակերտներէն մէկը, որ Յուդա Իսկարիոտացի կը կոչուէր, գնաց աւագ քահանաներուն մօտ եւ ըսաւ. –</verse>
				<verse number="15">Ի՞նչ կուտաք ինծի, եթէ Յիսուսը յանձնեմ ձեզի։ Անոնք երեսուն արծաթ դահեկան հաշուեցին եւ տուին Յուդայի։</verse>
				<verse number="16">Անկէ ետք, անիկա յարմար առիթի մը կը սպասէր՝ Յիսուսը մատնելու համար։</verse>
				<verse number="17">Բաղարջակերաց տօնին առաջին օրը աշակերտները մօտենալով Յիսուսի, ըսին. – Ո՞ւր կ՚ուզես որ քեզի համար զատկական ընթրիքը պատրաստենք։</verse>
				<verse number="18">Անիկա պատասխանեց. – Քաղաք գացէք, այսինչ մարդուն մօտ, եւ ըսէք անոր. « Վարդապետը կ՚ըսէ՝ ժամանակս մօտեցած է. քու տունդ պիտի ուտեմ զատկական ընթրիքը, աշակերտներուս հետ»։</verse>
				<verse number="19">Աշակերտները կատարեցին Յիսուսի հրահանգը եւ պատրաստեցին զատկական ընթրիքը։</verse>
				<verse number="20">Երեկոյեան, Յիսուս իր տասներկու աշակերտներուն հետ ընթրիքի նստաւ։</verse>
				<verse number="21">Մինչ անոնք կ՚ուտէին, Յիսուս ըսաւ. – Կ՚ըսեմ ձեզի, որ ձեզմէ մէկը պիտի մատնէ զիս։</verse>
				<verse number="22">Աշակերտները խռովքի մատնուեցան եւ իւրաքանչիւրը սկսաւ հարցնել իրեն. – Տէ՛ր, միթէ ե՞ս եմ։</verse>
				<verse number="23">Յիսուս պատասխանեց. – Ան որ իր ձեռքը ինծի հետ պնակին երկնցուց՝ ան է մատնիչը։ Մարդու Որդին պիտի մեռնի, ինչպէս որ գրուած է Սուրբ գիրքերուն մէջ, բայց վա՜յ այն մարդուն, որուն ձեռքով Մարդու Որդին պիտի մատնուի։ Երանի՛ անիկա ծնած չըլլար։</verse>
				<verse number="24">...</verse>
				<verse number="25">Յուդան, որ պիտի մատնէր զինք, հարցուց Յիսուսի. – Վարդապե՛տ, միթէ ե՞ս եմ։ Յիսուս պատասխանեց. – Ահա դո՛ւն ըսիր։</verse>
				<verse number="26">Եւ մինչ անոնք կ՚ուտէին, Յիսուս հաց առաւ, օրհնեց, կտրեց եւ բաժնեց աշակերտներուն, ըսելով. – Առէք, կերէք, ասիկա իմ մարմինս է։</verse>
				<verse number="27">Ապա առաւ բաժակը, գոհութիւն յայտնեց Աստուծոյ եւ տուաւ իր աշակերտներուն, ըսելով. –</verse>
				<verse number="28">Բոլորդ խմեցէք ասկէ. ասիկա իմ արիւնս է, որով Աստուծոյ հետ նոր ուխտ կը կնքուի եւ որ շատերու համար կը թափուի՝ իրենց մեղքերու թողութեան համար։</verse>
				<verse number="29">Բայց նաեւ կ՚ըսեմ ձեզի.– Այլեւս այս գինիէն պիտի չխմեմ մինչեւ այն օրը, երբ ձեզի հետ պիտի խմեմ նոր գինին՝ իմ Հօրս արքայութեան մէջ։</verse>
				<verse number="30">Ապա գոհաբանական սաղմոսներ երգելէ ետք ելան Ձիթենեաց լեռ։</verse>
				<verse number="31">Հոն Յիսուս ըսաւ անոնց. – Այս գիշեր դուք բոլորդ ալ պիտի լքէք զիս, որովհետեւ Սուրբ գիրքը կ՚ըսէ. «Պիտի սպաննեմ հովիւը, եւ հօտին ոչխարները պիտի ցրուին»։</verse>
				<verse number="32">Բայց յարութիւն առնելէս ետք՝ ձեզմէ առաջ Գալիլեա պիտի երթամ։</verse>
				<verse number="33">Պետրոս պատասխանեց. – Նոյնիսկ եթէ բոլորը լքեն քեզ, ես պիտի չլքե՛մ։</verse>
				<verse number="34">Յիսուս ըսաւ անոր. – Կ՚ըսեմ քեզի, որ այս գիշեր աքաղաղը չկանչած՝ դուն երեք անգամ պիտի ուրանաս զիս։</verse>
				<verse number="35">Պետրոս ըսաւ. – Նոյնիսկ եթէ մեռնիլ պէտք ըլլայ քեզի համար, քեզ պիտի չուրանա՛մ։ Նոյնը կ՚ըսէին բոլոր աշակերտներն ալ։</verse>
				<verse number="36">Ապա Յիսուս իր աշակերտներուն հետ եկաւ տեղ մը, որուն անունը Գեթսեմանի էր, եւ ըսաւ անոնց. – Հոս նստեցէք, մինչեւ որ ես երթամ աղօթեմ։</verse>
				<verse number="37">Եւ իր հետ առաւ Պետրոսը եւ Զեբեդէոսի երկու որդիները։ Տրտում էր ու կը տագնապէր։ ԽՔ (</verse>
				<verse number="38">Այն ատեն ըսաւ անոնց. – Հոգիս մեռնելու աստիճան տրտում է. հոս կեցէք եւ ինծի հետ արթո՛ւն մնացէք։</verse>
				<verse number="39">Ապա քիչ մը առաջ գնաց եւ երեսին վրայ գետին փռուելով աղօթեց, ըսելով. – Հա՜յր իմ, եթէ կարելի է, այս բաժակը հեռացո՛ւր ինձմէ, բայց ո՛չ թէ ինչպէս որ ես կ՚ուզեմ, այլ ինչպէս որ դո՛ւն կ՚ուզես։</verse>
				<verse number="40">Յետոյ վերադարձաւ երեք աշակերտներուն մօտ եւ զանոնք քնացած գտաւ։ Պետրոսի ըսաւ. – Չկրցա՞ք ժամ մը արթուն մնալ ինծի հետ։</verse>
				<verse number="41">Արթուն մնացէք եւ աղօթեցէ՛ք, որպէսզի փորձութեան մէջ չիյնաք։ Հոգին յօժար կրնայ ըլլալ, բայց մարմինը տկար է։</verse>
				<verse number="42">Կրկին, երկրորդ անգամ ըլլալով, Յիսուս գնաց աղօթելու եւ ըսաւ. – Հա՜յր իմ, եթէ կարելի է՝ այս բաժակը թող հեռանայ ինձմէ, ապա թէ ոչ՝ պիտի խմեմ զայն. քու կամքդ թող ըլլայ։</verse>
				<verse number="43">Վերադարձաւ եւ դարձեալ իր աշակերտները քնացած գտաւ. անոնց աչքերը չէին բացուեր։</verse>
				<verse number="44">Յիսուս դարձեալ ձգեց զիրենք ու գնաց եւ երրորդ անգամ աղօթեց՝ նոյն խօսքերը ըսելով։</verse>
				<verse number="45">Ապա վերադարձաւ իր աշակերտներուն մօտ եւ ըսաւ. – Ասկէ ետք քնացէք եւ հանգստացէք. բայց ահա ժամը հասած է եւ Մարդու Որդին մեղաւոր մարդոց ձեռքը պիտի յանձնուի։</verse>
				<verse number="46">Ելէք երթա՛նք այստեղէն, որովհետեւ զիս մատնողը ահաւասիկ հասաւ։</verse>
				<verse number="47">Տակաւին կը խօսէր, երբ ահա եկաւ Յուդան՝ տասներկու աշակերտներէն մէկը։ Իրեն հետ էր սուրերով եւ բիրերով զինուած մեծ ամբոխ մը՝ աւագ քահանաներուն եւ ժողովուրդի երէցներուն կողմէ ղրկուած։</verse>
				<verse number="48">Յիսուսը մատնողը անոնց նշան տուած էր, ըսելով. – Ով որ համբուրեմ՝ անիկա է Յիսուսը, ձերբակալեցէ՛ք զայն։</verse>
				<verse number="49">Յուդա շուտով մօտեցաւ Յիսուսի եւ ըսաւ. – Ողջո՛յն, Վարդապե՛տ,– եւ համբուրեց զայն։</verse>
				<verse number="50">Յիսուս ըսաւ անոր. – Բարեկա՛մ, ասոր համա՞ր եկար։ Ապա մօտեցան, բռնեցին Յիսուսը եւ ձերբակալեցին։</verse>
				<verse number="51">Եւ ահա Յիսուսի հետ եղողներէն մէկը ձեռքը երկարեց եւ սուրը քաշելով՝ զարկաւ Քահանայապետին ծառային եւ անոր ականջը կտրեց։</verse>
				<verse number="52">Յիսուս ըսաւ անոր. – Սուրդ տեղը դիր, որովհետեւ ո՛վ որ սուր կ՚առնէ՝ սուրով պիտի մեռնի։</verse>
				<verse number="53">Կը կարծես թէ չե՞մ կրնար Հօրս աղաչել, որ հիմա աւելի քան տասներկու գունդ հրեշտակ ղրկէ ինծի։</verse>
				<verse number="54">Սակայն ինչպէ՞ս պիտի իրականանան Սուրբ գիրքերուն մէջ գրուածները, թէ այսպէս պէտք է ըլլայ։</verse>
				<verse number="55">Ապա Յիսուս ամբոխին դառնալով ըսաւ. – Աւազա՞կ եմ որ այդպէս սուրերով եւ բիրերով վրաս կը յարձակիք՝ զիս ձերբակալելու համար։ Ամէն օր ձեզի հետ տաճարին մէջ կը նստէի եւ կ՚ուսուցանէի ու չձերբակալեցիք զիս։</verse>
				<verse number="56">Բայց այս բոլորը կը պատահին, որպէսզի Սուրբ գիրքերուն մէջ մարգարէներուն ըսածները իրականանան։ Այն ատեն աշակերտները բոլորն ալ ձգեցին զինք ու փախան։</verse>
				<verse number="57">Անոնք ձերբակալեցին Յիսուսը եւ տարին Կայիափա Քահանայապետին տունը, ուր Օրէնքի ուսուցիչները եւ երէցները հաւաքուած էին։</verse>
				<verse number="58">Պետրոս հեռուէն կը հետեւէր Յիսուսի, մինչեւ Քահանայապետին տան գաւիթը, ուր մտնելով նստաւ սպասաւորներուն հետ՝ տեսնելու համար թէ վերջը ի՛նչ պիտի ըլլայ։</verse>
				<verse number="59">Մինչ այդ, աւագ քահանաները եւ ամբողջ Ատեանը կը ջանային Յիսուսի դէմ սուտ վկայութիւն գտնել, որպէսզի զայն սպաննեն։</verse>
				<verse number="60">Բայց չգտան, հակառակ անոր որ շատ մը սուտ վկաներ ալ եկան։</verse>
				<verse number="61">Ի վերջոյ՝ երկու սուտ վկաներ եկան եւ ըսին. – Այս մարդը կ՚ըսէր. «Ես կրնամ Աստուծոյ տաճարը քանդել եւ երեք օրէն շինել զայն»։</verse>
				<verse number="62">Քահանայապետը ոտքի ելաւ եւ հարցուց Յիսուսի. – Քեզի դէմ եղած այս ամբաստանութիւններուն պատասխան մը պիտի չտա՞ս։</verse>
				<verse number="63">Բայց Յիսուս լուռ կը մնար։ Քահանայապետը դարձեալ հարցուց Յիսուսի. – Կենդանի Աստուծոյ անունով՝ ըսէ՛ մեզի թէ դո՞ւն ես Քրիստոսը, Աստուծոյ Որդին։</verse>
				<verse number="64">Յիսուս պատասխանեց. – Դո՛ւն կ՚ըսես։ Բայց կ՚ըսեմ ձեզի.– Ասկէ ետք պիտի տեսնէք Մարդու Որդին՝ ամենազօր Աստուծոյ աջ կողմը նստած. եւ պիտի տեսնէք որ կու գայ երկինքի ամպերուն մէջէն։</verse>
				<verse number="65">Ասոր վրայ Քահանայապետը իր վերարկուն պատռեց եւ ըսաւ. – Հայհոյեց. ալ ի՞նչ պէտք ունինք վկաներու. ահա հիմա լսեցինք ըրած հայհոյութիւնը:</verse>
				<verse number="66">Ի՞նչ կը մտածէք։ Անոնք պատասխանեցին. – Մահապարտ է։</verse>
				<verse number="67">Ապա սկսան թքնել անոր երեսին եւ ծեծեցին զայն. ոմանք կ՚ապտակէին զինք ու կը հարցնէին. –</verse>
				<verse number="68">Քրիստո՛ս, գիտցի՛ր, ո՞վ է քեզի զարնողը։</verse>
				<verse number="69">Մինչ Պետրոս դուրսը գաւիթին մէջ նստած էր, աղախին մը մօտեցաւ եւ ըսաւ. – Դուն ալ Գալիլեացի Յիսուսին հետ էիր։</verse>
				<verse number="70">Պետրոս բոլորին դիմաց ուրացաւ եւ ըսաւ. – Չե՛մ գիտեր թէ ի՛նչ բանի մասին կը խօսիս։</verse>
				<verse number="71">Երբ գաւիթէն դուրս կ՚ելլէր, դրան առջեւ ուրիշ կին մը տեսաւ զինք եւ հոն եղողներուն ըսաւ. – Ասիկա ալ Նազովրեցի Յիսուսին հետ էր։</verse>
				<verse number="72">Պետրոս դարձեալ ուրացաւ եւ ըսաւ. – Կ՚երդնում որ չեմ ճանչնար այդ մարդը։</verse>
				<verse number="73">Քիչ ետք հոն գտնուողները մօտեցան եւ ըսին Պետրոսի. – Իրապէս որ դուն ալ անոնցմէ ես, քանի խօսակցութեանդ շեշտը քեզ կը մատնէ։</verse>
				<verse number="74">Պետրոս ինքզինք անիծելով՝ սկսաւ երդում ընել եւ ըսել. – Այդ մարդը չեմ ճանչնար։ Եւ նոյն պահուն աքաղաղը կանչեց։</verse>
				<verse number="75">Պետրոս յիշեց Յիսուսի խօսքը, թէ «Տակաւին աքաղաղը չկանչած՝ երեք անգամ պիտի ուրանաս զիս»։ Եւ դուրս ելլելով՝ լացաւ դառնագին։</verse>
			</chapter>
			<chapter number="27">
				<verse number="1">Առաւօտ կանուխ, բոլոր աւագ քահանաները եւ ժողովուրդի երէցները որոշում առին՝ սպաննելու Յիսուսը։</verse>
				<verse number="2">Կապեցին զայն եւ տարին յանձնեցին կառավարիչ Պոնտացի Պիղատոսին ։</verse>
				<verse number="3">Այն ատեն Յուդա, որ մատնած էր Յիսուսը, երբ տեսաւ որ Յիսուս դատապարտուեցաւ, զղջաց եւ իր ստացած երեսուն արծաթ դրամը աւագ քահանաներուն եւ ժողովուրդի երէցներուն վերադարձնելով՝ ըսաւ. –</verse>
				<verse number="4">Մեղք գործեցի արդար մէկը մատնելուս համար։ Անոնք ըսին. – Մեզի ի՞նչ, ատիկա քու գիտնալիքդ է։</verse>
				<verse number="5">Յուդա դրամը նետեց տաճարին մէջ եւ հեռացաւ։ Ապա գնաց եւ ինքզինք կախեց։</verse>
				<verse number="6">Աւագ քահանաները առին դրամը եւ ըսին. – Մեր Օրէնքը թոյլ չի տար որ այդ դրամը ձգենք տաճարի գանձանակին մէջ, որովհետեւ արեան գին է։</verse>
				<verse number="7">Եւ խորհրդակցելէ ետք՝ այդ դրամով Բրուտի արտը գնեցին, իբրեւ օտարներու գերեզման գործածելու համար։</verse>
				<verse number="8">Այս պատճառով մինչեւ այսօր այդ արտը Արեան Արտ կը կոչուի։</verse>
				<verse number="9">Այս ձեւով ահա իրականացաւ Տիրոջ խօսքը Երեմիա մարգարէի բերնով ըսուած. «Առին երեսուն արծաթ դահեկանը, գինը վաճառուածին, որուն գին տուին Իսրայէլի ժողովուրդէն ոմանք,</verse>
				<verse number="10">եւ զայն տուին Բրուտի արտին համար, ինչպէս որ Տէրը հրամայեց ինծի»։</verse>
				<verse number="11">Երբ Յիսուս կառավարիչին դիմաց կանգնեցաւ, կառավարիչը հարցուց իրեն. – Դո՞ւն ես Հրեաներու թագաւորը։ Յիսուս պատասխանեց. – Ահա դո՛ւն կ՚ըսես։</verse>
				<verse number="12">Եւ երբ աւագ քահանաներն ու երէցները զինք կ՚ամբաստանէին, ինք պատասխան չէր տար։</verse>
				<verse number="13">Ուստի Պիղատոս ըսաւ. – Չե՞ս լսեր ասոնց ըրած ամբաստանութիւնները քեզի դէմ։</verse>
				<verse number="14">Սակայն Յիսուս պատասխան չտուաւ, ոչ իսկ բառ մը, ինչ որ մեծ զարմանք պատճառեց կառավարիչին։</verse>
				<verse number="15">Կառավարիչը սովորութիւն ունէր ամէն Զատիկի տօնին ազատ արձակել բանտարկեալ մը, նայած թէ ժողովուրդը ո՛վ կ՚ուզէր։</verse>
				<verse number="16">Այդ ժամանակ նշանաւոր բանտարկեալ մը կար, որուն անունը Յեսու Բարաբբա էր։</verse>
				<verse number="17">Երբ ամբոխը հաւաքուեցաւ, Պիղատոս հարցուց. – Այս երկուքէն ո՞ր մէկը կ՚ուզէք որ ազատ արձակեմ. Յեսու Բարաբբա՞ն թէ Քրիստոս կոչուած Յիսուսը։</verse>
				<verse number="18">Որովհետեւ Պիղատոս գիտէր, որ նախանձի պատճառով մատնած էին զայն։</verse>
				<verse number="19">Եւ մինչ Պիղատոս ատեան նստած էր, կինը լուր ղրկեց իրեն, ըսելով. – Այդ արդար մարդուն հետ գործ մի՛ ունենար, որովհետեւ գիշերը երազիս մէջ իր պատճառով գլուխէս շատ բաներ անցան։</verse>
				<verse number="20">Սակայն աւագ քահանաները եւ երէցները ժողովուրդը համոզեցին որ խնդրեն Բարաբբան ազատ արձակել եւ Յիսուսը՝ մահուան դատապարտել։</verse>
				<verse number="21">Եւ երբ կառավարիչը հարցուց անոնց՝ «Այս երկուքէն ո՞ր մէկը կ՚ուզէք որ ազատ արձակեմ», անոնք պատասխանեցին. – Բարաբբան։</verse>
				<verse number="22">Պիղատոս հարցուց. – Բայց ի՞նչ ընեմ Յիսուսը, Քրիստոս կոչուածը։ –</verse>
				<verse number="23">Թող խաչուի՛– պատասխանեցին բոլորը։ Անիկա ըսաւ. – Ի՞նչ չարիք գործած է։ Բայց անոնք աւելի բարձր աղաղակներով կ՚ըսէին. – Թող խաչուի՜։</verse>
				<verse number="24">Պիղատոս երբ տեսաւ որ օգուտ չունի շարունակելը, ընդհակառակը, ամբոխը աւելի կը խռովի, ջուր առնելով ժողովուրդին դիմաց ձեռքերը լուաց եւ ըսաւ. – Անպարտ եմ ես այս արդար մարդուն արիւնէն. ձեր գիտնալիքն է։</verse>
				<verse number="25">Ամբողջ ամբոխը պատասխանեց. – Անոր արիւնը թող մեր եւ մեր զաւակներուն վրայ ըլլայ։</verse>
				<verse number="26">Այն ատեն Պիղատոս ազատ արձակեց Բարաբբան, իսկ Յիսուսը խարազանել տալէ ետք՝ զինուորներուն յանձնեց, որպէսզի խաչեն։</verse>
				<verse number="27">Զինուորները Յիսուսը տարին կառավարիչին պալատը, ուր անոր շուրջ հաւաքուեցաւ զինուորներու ամբողջ գունդը։</verse>
				<verse number="28">Ապա մերկացուցին Յիսուսը եւ անոր ուսերուն նետեցին կարմիր քղամիդ մը։</verse>
				<verse number="29">Փուշէ պսակ մը հիւսելով դրին անոր գլխուն եւ եղէգ մըն ալ տուին աջ ձեռքին։ Զինուորները ծունկի կու գային անոր առջեւ եւ ծաղրելով կ՚ըսէին. «Ողջո՛յն, Հրեաներո՛ւ թագաւոր»։</verse>
				<verse number="30">Կը թքնէին անոր երեսին, եղէգը ձեռքէն կ՚առնէին եւ գլխուն կը զարնէին։</verse>
				<verse number="31">Զայն ծաղրելէ ետք, վրայէն հանեցին քղամիդը եւ հագցուցին իր զգեստները, եւ ապա տարին զայն խաչելու։</verse>
				<verse number="32">Երբ դուրս կ՚ելլէին, Սիմոն անունով Կիւրենացի մէկը գտան եւ ստիպեցին որ Յիսուսի խաչը շալկէ։</verse>
				<verse number="33">Երբ եկան այն վայրը որ կը կոչուէր Գողգոթա, որ կը նշանակէ գանկի վայր,</verse>
				<verse number="34">հոն լեղիով խառն գինի տուին որ խմէ. երբ համը առաւ՝ չուզեց խմել։</verse>
				<verse number="35">Ապա խաչ հանեցին զինք եւ վիճակ ձգելով՝ հագուստները իրենց միջեւ բաժնեցին։ Ահա այսպէս իրականացաւ Տիրոջ խօսքը, մարգարէին բերնով ըսուած. «Հագուստներս իրենց միջեւ բաժնեցին եւ իմ վերարկուիս վրայ վիճակ ձգեցին»։</verse>
				<verse number="36">Զինուորները հոն նստած՝ պահակութիւն կ՚ընէին իր վրայ։</verse>
				<verse number="37">Իր գլխուն վրայ դրին նաեւ իր դատապարտութեան արձանագրութիւնը, որ կ՚ըսէր. «Ասիկա է Յիսուսը՝ Հրեաներու թագաւորը»։</verse>
				<verse number="38">Այն ատեն իրեն հետ խաչեցին երկու աւազակներ ալ, մէկը իր աջ կողմը, իսկ միւսը՝ ձախ։</verse>
				<verse number="39">Անոնք որոնք կ՚անցնէին խաչին առջեւէն, կը նախատէին զինք եւ իրենց գլուխը շարժելով</verse>
				<verse number="40">կ՚ըսէին. – Դուն տաճարը պիտի քանդէիր եւ երեք օրէն շինէիր, հա՞. եթէ Աստուծոյ Որդի ես՝ դուն քեզ ազատէ եւ վար իջիր խաչէն։</verse>
				<verse number="41">Նոյնպէս աւագ քահանաները Օրէնքի ուսուցիչներուն եւ երէցներուն հետ կը ծաղրէին զինք ու կ՚ըսէին. –</verse>
				<verse number="42">Ուրիշները ազատեց, բայց ինքզինք չի կրնար ազատել։ Եթէ Իսրայէլի թագաւորն է՝ թող հիմա խաչէն վար իջնէ, որպէսզի հաւատանք իրեն։</verse>
				<verse number="43">Աստուծոյ վրայ յոյսը դրած էր, չէ՞, եւ կ՚ըսէր՝ թէ Աստուծոյ Որդի եմ։ Շատ աղէկ, Աստուած թող զինք ազատէ հիմա, եթէ զայն կը սիրէ։</verse>
				<verse number="44">Նմանապէս, իրեն հետ խաչուած աւազակներն ալ կը նախատէին զինք։</verse>
				<verse number="45">Կէսօրին խաւարը պատեց ամբողջ երկիրը, մինչեւ ժամը երեք։</verse>
				<verse number="46">Ժամը երեքի ատենները Յիսուս բարձրաձայն աղաղակեց, ըսելով. - «Էլի՛, էլի՛, լա՞մա սաբաքթանի», որ կը նշանակէ. «Աստուած իմ, Աստուած իմ, ինչո՞ւ լքեցիր զիս»։</verse>
				<verse number="47">Հոն գտնուողներէն անոնք որոնք լսեցին, ըսին. – Եղիան կը կանչէ։</verse>
				<verse number="48">Անոնցմէ մէկը անմիջապէս գնաց եւ սպունգը քացախին մէջ թաթխելով եղէգին ծայրը անցուց եւ տուաւ Յիսուսի որ խմէ։</verse>
				<verse number="49">Ուրիշներ ալ կ՚ըսէին. – Ձգեցէք տեսնենք, Եղիան պիտի գա՞յ զինք ազատելու։</verse>
				<verse number="50">Իսկ Յիսուս դարձեալ բարձրաձայն աղաղակեց եւ հոգին աւանդեց։</verse>
				<verse number="51">Եւ ահա տաճարին վարագոյրը պատըռուեցաւ եւ վերէն վար երկու մասի բաժնուեցաւ, երկիրը շարժեցաւ եւ ժայռերը ճեղքուեցան,</verse>
				<verse number="52">գերեզմանները բացուեցան, եւ շատ մը սուրբ ննջեցեալներ յարութիւն առին։ ԽՔ (</verse>
				<verse number="53">Անոնք գերեզմաններէն ելան եւ Յիսուսի յարութենէն ետք Սուրբ Քաղաքը մտան, ուր շատերու երեւցան։</verse>
				<verse number="54">Երբ հարիւրապետը եւ իր հետ գտնուող զինուորները, որոնք պահակութիւն կ՚ընէին, տեսան երկրաշարժը եւ պատահածները, սաստիկ վախցան եւ ըսին. – Իրապէս որ ասիկա Աստուծոյ Որդին էր։</verse>
				<verse number="55">Հոն բազմաթիւ կիներ ալ կային, որոնք հեռուն կեցած կը դիտէին. անոնք Գալիլեայէն հետեւած էին Յիսուսի՝ ծառայելու համար անոր։</verse>
				<verse number="56">Անոնց մէջ էին Մարիամ Մագդաղենացին, Յակոբի եւ Յովսէփի մայրը՝ Մարիամը, ինչպէս նաեւ Զեբեդէոսի որդիներուն մայրը։</verse>
				<verse number="57">Երբ երեկոյ եղաւ, Յովսէփ անունով հարուստ մէկը, որ Արիմաթեայէն էր եւ որ ինք ալ աշակերտած էր Յիսուսի,</verse>
				<verse number="58">գնաց Պիղատոսի մօտ եւ խնդրեց որ Յիսուսի մարմինը իրեն տրուի։ Պիղատոս հրամայեց որ տան մարմինը։</verse>
				<verse number="59">Յովսէփ մարմինը առնելով՝ մաքուր կտաւով պատանքեց եւ դրաւ ժայռափոր նոր բացուած գերեզմանի մը մէջ։</verse>
				<verse number="60">Ապա գերեզմանի մուտքին մեծ քար մը գլորեց որպէս կափարիչ, եւ գնաց։</verse>
				<verse number="61">Հոն էին Մարիամ Մագդաղենացին եւ միւս Մարիամը, որոնք նստած էին գերեզմանին դիմացը։</verse>
				<verse number="62">Յաջորդ առաւօտ, այսինքն Ուրբաթին յաջորդող օրը, աւագ քահանաները եւ Փարիսեցիները հաւաքուեցան Պիղատոսի մօտ</verse>
				<verse number="63">եւ ըսին. – Տէ՛ր, յիշեցինք որ այդ մոլորեցուցիչը իր կենդանութեան կ՚ըսէր. «Երեք օրէն յարութիւն պիտի առնեմ»։</verse>
				<verse number="64">Արդ, հրամայէ՛ որ գերեզմանը մինչեւ երրորդ օրը զգուշութեամբ պահեն, որպսզի չըլլայ որ աշակերտները գիշերով գան ու գողնան զայն եւ ժողովուրդին ըսեն, թէ մեռելներէն յարութիւն առաւ։ Այս վերջին մոլորութիւնը առաջինէն աւելի գէշ կ՚ըլլայ։</verse>
				<verse number="65">Պիղատոս ըսաւ անոնց. – Զինուորներ ունիք, գացէք եւ զգուշութեամբ պահեցէք, ինչպէս որ գիտէք։</verse>
				<verse number="66">Անոնք ալ գացին եւ գերեզմանը հսկողութեան տակ առին, քարը կնքեցին եւ զինուորներ պահակ դրին։</verse>
			</chapter>
			<chapter number="28">
				<verse number="1">Շաբաթ երեկոյէն ետք, երբ Կիրակին կը բացուէր, Մարիամ Մագդաղենացին եւ միւս Մարիամը գերեզմանը տեսնելու եկան։</verse>
				<verse number="2">Յանկարծ զօրաւոր երկրաշարժ մը եղաւ, եւ Աստուծոյ հրեշտակը երկինքէն իջնելով՝ գլորեց գերեզմանի մուտքին դրուած քարը եւ նստաւ անոր վրայ։</verse>
				<verse number="3">Անոր տեսքը փայլակի կը նմանէր, եւ հագուստները ձիւնի պէս ճերմակ էին։</verse>
				<verse number="4">Պահապանները երբ ասիկա տեսան, սարսափեցան եւ մեռելի պէս եղան։</verse>
				<verse number="5">Հրեշտակը կիներուն ըսաւ. – Դուք մի՛ վախնաք. գիտեմ որ խաչուած Յիսուսը կը փնտռէք։</verse>
				<verse number="6">Հոս չէ, որովհետեւ յարութիւն առաւ, ինչպէս ըսած էր։ Եկէք եւ տեսէ՛ք այն տեղը ուր դրուած էր։</verse>
				<verse number="7">Անմիջապէս գացէք եւ ըսէ՛ք իր աշակերտներուն՝ թէ յարութիւն առաւ։ Անիկա ձեզմէ առաջ Գալիլեա կը հասնի եւ հոն պիտի տեսնէք զինք. ահա ըսի ձեզի։</verse>
				<verse number="8">Կիները վախով, բայց միեւնոյն ատեն մեծ ուրախութեամբ դուրս ելան գերեզմանէն եւ վազեցին՝ պատմելու համար աշակերտներուն։</verse>
				<verse number="9">Յանկարծ Յիսուս հանդիպեցաւ անոնց եւ ըսաւ. – Ողջո՜յն ձեզի։ Կիները մօտենալով՝ փարեցան անոր ոտքերուն եւ երկրպագեցին անոր։</verse>
				<verse number="10">Յիսուս ըսաւ. – Մի՛ վախնաք, գացէք եւ ըսէ՛ք իմ եղբայրներուս՝ որ Գալիլեա երթան. հո՛ն պիտի տեսնեն զիս։</verse>
				<verse number="11">Երբ կիները գացին, պահապաններէն ոմանք քաղաք եկան եւ ինչ որ պատահած էր պատմեցին աւագ քահանաներուն։</verse>
				<verse number="12">Աւագ քահանաները եւ երէցները հաւաքուելով՝ խորհրդակցեցան եւ առատ դրամ տուին պահապաններուն</verse>
				<verse number="13">եւ ըսին. – Ըսէք՝ որ «իր աշակերտները գիշերով եկան եւ գողցան մարմինը, երբ մենք քնացած էինք»։</verse>
				<verse number="14">Եւ եթէ կառավարիչին ականջը հասնի ասիկա, մենք զայն կը գոհացնենք. անհո՛գ եղէք դուք։</verse>
				<verse number="15">Պահապանները դրամը առին եւ ըրին ինչ որ պատուիրուած էր իրենց։ Եւ այսպիսով այս լուրը տարածուեցաւ Հրեաներուն մէջ մինչեւ այսօր։</verse>
				<verse number="16">Իսկ տասնըմէկ աշակերտները գացին Գալիլեա, այն լեռը ուր Յիսուս ժամադրուած էր իրենց հետ։</verse>
				<verse number="17">Երբ տեսան զինք, երկրպագեցին իրեն. բայց ոմանք տարակուսեցան։</verse>
				<verse number="18">Յիսուս մօտենալով խօսեցաւ անոնց հետ։ Ապա ըսաւ. – Ամէն իշխանութիւն տրուեցաւ ինծի երկինքի մէջ եւ երկրի վրայ։ Ինչպէս որ Հայրը զիս ղրկեց, այնպէս ալ ես ձեզ կը ղրկեմ։</verse>
				<verse number="19">Հետեւաբար, գացէք եւ բոլոր ժողովուրդները ինծի աշակերտ դարձուցէք։ Զանոնք մկրտեցէք՝ Հօր, Որդիին եւ Սուրբ Հոգիին անունով։</verse>
				<verse number="20">Անոնց սորվեցուցէք այն բոլոր պատուիրանները որ ես ձեզի տուի. եւ ահա միշտ ձեզի հետ պիտի ըլլամ, մինչեւ աշխարհիս վախճանը։</verse>
			</chapter>
		</book>
		<book number="41">
			<chapter number="1">
				<verse number="1">Այսպէս կը սկսի Աստուծոյ Որդիին՝ Յիսուս Քրիստոսի Աւետարանը ։</verse>
				<verse number="2">Եսայի մարգարէի գիրքին մէջ գրուած է.– «Ահաւասիկքուառջեւէդկը ղրկեմիմպատգամաբերս, որ քեզի համար ճամբայ պատրաստէ։</verse>
				<verse number="3">Անապատին մէջ աղաղակողին ձայնը կ՚ըսէ.– Պատրաստեցէ՛ք Տիրոջ ճանապարհը, հարթեցէ՛ք անոր շաւիղները»։</verse>
				<verse number="4">Եւ ահա Յովհաննէս անապատին մէջ կը մկրտէր։ Անիկա կը քարոզէր ապաշխարել եւ մկրտուիլ՝ որպէսզի Աստուած մեղքերու թողութիւն տայ։</verse>
				<verse number="5">Իրեն կ՚երթային ամբողջ Հրէաստանի եւ Երուսաղէմի բնակիչներէն շատեր եւ իրենց մեղքերը խոստովանելով՝ կը մկրտուէին անկէ Յորդանան գետին մէջ։</verse>
				<verse number="6">Յովհաննէս ուղտի մազէ շինուած հագուստ մը հագած էր եւ մէջքին կապած կաշիէ գօտի մը։ Իր կերակուրը մարախ եւ վայրի մեղր էր։</verse>
				<verse number="7">Կը քարոզէր, ըսելով. – Ան որ ինձմէ ետք պիտի գայ՝ ինձմէ աւելի հզօր է, որուն առջեւ ծռելով՝ կօշիկներուն կապերն անգամ քակելու արժանի չեմ։</verse>
				<verse number="8">Ես ձեզ ջուրով մկրտեցի, բայց անիկա ձեզ Սուրբ Հոգիով պիտի մկրտէ։</verse>
				<verse number="9">Այդ օրերուն Յիսուս Գպլիլեպյի Նազարէթ քաղաքէն եկաւ եւ Յովհաննէսի կողմէ մկրտուեցաւ Յորդանան գետին մէջ։</verse>
				<verse number="10">Նոյն պահուն, երբ Յիսուս ջուրէն դուրս կ՚ելլէր, տեսաւ երկինքը բացուած եւ Աստուծոյ Հոգին՝ որ աղաւնիի նման կ՚իջնէր իր վրայ։</verse>
				<verse number="11">Երկինքէն ձայն մը լսուեցաւ, որ կ՚ըսէր. – Դո՛ւն ես իմ սիրելի Որդիս, որուն ես հաճեցայ։</verse>
				<verse number="12">Մկրտուելէն անմիջապէս ետք Հոգին տարաւ զինք անապատ,</verse>
				<verse number="13">ուր անիկա քառասուն օրեր մնաց՝ Սատանայէն փորձուելով։ Հոն գազաններուն հետ էր, եւ հրեշտակները իրեն կը սպասաւորէին։</verse>
				<verse number="14">Յովհաննէսի բանտարկութենէն ետք, Յիսուս Գալիլեա եկաւ։ Անիկա Աստուծոյ Աւետարանը կը քարոզէր,</verse>
				<verse number="15">ըսելով. – Փրկութեան ժամանակը հասած է եւ եկած՝ Աստուծոյ արքայութիւնը. ապաշխարեցէք եւ հաւատացէ՛ք Աւետարանին։</verse>
				<verse number="16">Յիսուս երբ Գալիլեայի լիճին եզերքէն կ՚անցնէր, տեսաւ երկու ձկնորսներ՝ Սիմոնը եւ անոր եղբայրը՝ Անդրէասը, որոնք ուռկանը ջուրը նետած՝ ձուկ կ՚որսային։</verse>
				<verse number="17">Յիսուս ըսաւ անոնց. – Հետեւեցէ՛ք ինծի, եւ ես ձեզ մարդու որսորդ պիտի ընեմ։</verse>
				<verse number="18">Անոնք անմիջապէս ձգեցին ուռկանները եւ հետեւեցան Յիսուսի։</verse>
				<verse number="19">Քիչ մը առաջ երթալով, Յիսուս տեսաւ Զեբեդէոսի որդիները՝ Յակոբոսը եւ եղբայրը՝ Յովհաննէսը, որոնք նաւակին մէջ էին եւ իրենց ուռկանները կարգի կը դնէին։</verse>
				<verse number="20">Իսկոյն զանոնք ալ կանչեց։ Անոնք իրենց հայրը՝ Զեբեդէոսը վարձականներուն հետ ձգեցին նաւակին մէջ եւ հետեւեցան Յիսուսի։</verse>
				<verse number="21">Մտան Կափառնաում։ Շաբաթ օրը, Յիսուս ժողովարան գնաց եւ սկսաւ ուսուցանել։</verse>
				<verse number="22">Բոլորն ալ կը զարմանային անոր ուսուցման կերպին վրայ, որովհետեւ հեղինակութեամբ կ՚ուսուցանէր եւ ո՛չ թէ Օրէնքի ուսուցիչներուն պէս։</verse>
				<verse number="23">Ժողովարանին մէջ մէկը կար, պիղծ ոգիէ բռնուած, որ աղաղակեց. –</verse>
				<verse number="24">Յիսո՛ւս Նազովրեցի, ձգէ՛, ի՞նչ կ՚ուզես մեզմէ. մեզ ոչնչացնելո՞ւ եկար. գիտենք թէ ո՛վ ես. դուն Աստուծոյ Սուրբն ես։</verse>
				<verse number="25">Յիսուս սաստեց ոգին եւ ըսաւ. – Լռէ՛ եւ դո՛ւրս ել մարդէն։</verse>
				<verse number="26">Պիղծ ոգին զգետնեց մարդը, բարձրաձայն աղաղակեց եւ դուրս ելաւ անկէ։</verse>
				<verse number="27">Բոլորն ալ ապշահար իրարու կ՚ըսէին. – Այս ի՜նչ նոր ուսուցում է, որովհետեւ հեղինակութեամբ կը սաստէ պիղծ ոգիները եւ անոնք դուրս կ՚ելլեն։</verse>
				<verse number="28">Եւ շուտով Յիսուսի համբաւը տարածուեցաւ Գալիլեա նահանգին բոլոր կողմերը։</verse>
				<verse number="29">Ժողովարանէն ելլելէ անմիջապէս ետք Յիսուս Յակոբոսի եւ Յովհաննէսի հետ գնաց Սիմոնի եւ Անդրէասի տունը։</verse>
				<verse number="30">Սիմոնի զոքանչը տաքութիւն ունէր եւ այս մասին Յիսուսի ըսին։</verse>
				<verse number="31">Յիսուս մօտեցաւ անոր եւ ձեռքէն բռնելով՝ ոտքի հանեց։ Տաքութիւնը անցաւ եւ անիկա սկսաւ սպասարկել իրենց։</verse>
				<verse number="32">Երբ երեկոյ եղաւ, արեւնամուտին, Յիսուսի բերին բոլոր հիւանդներն ու դիւահարները:</verse>
				<verse number="33">Քաղաքին ամբողջ ժողովուրդը տան դրան առջեւ հաւաքուած էր։</verse>
				<verse number="34">Յիսուս բազմաթիւ հիւանդներ բժշկեց, որոնք զանազան ցաւերէ բռնուած էին եւ շատ մը չար ոգիներ հանեց։ Եւ չէր ձգեր որ ոգիները խօսին, որովհետեւ անոնք գիտէին թէ ինք Քրիստոսն է։</verse>
				<verse number="35">Յաջորդ առաւօտ կանուխ Յիսուս ելաւ ամայի վայր մը գնաց եւ հոն սկսաւ աղօթել։</verse>
				<verse number="36">Սիմոն եւ իրեն հետ եղողները ելան զինք փնտռելու։</verse>
				<verse number="37">Երբ գտան, ըսին անոր. – Ամէն մարդ քեզ կը փնտռէ։</verse>
				<verse number="38">Յիսուս ըսաւ. – Եկէք մօտակայ ուրիշ գիւղաքաղաքներ ալ երթանք, որպէսզի հոն եւս քարոզեմ, որովհետեւ ճիշդ ատոր համար Աստուած զիս ղրկեց։</verse>
				<verse number="39">Եւ Գալիլեայի բոլոր շրջաններու ժողովարաններուն մէջ կը քարոզէր եւ դեւեր դուրս կը հանէր։</verse>
				<verse number="40">Բորոտ մը եկաւ Յիսուսի մօտ եւ ծունկի իջած՝ կ՚աղաչէր, ըսելով. – Տէ՛ր, եթէ ուզես՝ կրնաս զիս մաքրել։</verse>
				<verse number="41">Յիսուս գթաց եւ ձեռքը երկարելով դպաւ անոր եւ ըսաւ. – Կ՚ուզեմ, մաքրուէ՛։</verse>
				<verse number="42">Հազիւ ասիկա ըսած, իսկոյն բորոտութիւնը գնաց անկէ եւ մաքրուեցաւ։</verse>
				<verse number="43">Յիսուս զայն անմիջապէս դուրս հանեց եւ խստիւ պատուիրեց, ըսելով. –</verse>
				<verse number="44">Նայէ՛, ոեւէ մէկուն բան չըսես. այլ գնա՛, եւ դուն քեզ քահանային ցոյց տուր. ապա որպէս ժողովուրդին վկայութիւն՝ թէ բորոտութենէդ մաքրուած ես՝ զոհդ մատուցանէ, ինչպէս Մովսէս հրամայած է։</verse>
				<verse number="45">Բայց անիկա գնաց եւ սկսաւ ամէն տեղ պատմել ու տարածել պատահածը։ Այս պատճառով Յիսուս այլեւս չէր կրնար բացէ ի բաց քաղաք մը մտնել, այլ դուրսը ամայի տեղեր կը մնար։ Եւ ժողովուրդը ամէն կողմէ կու գար իրեն։</verse>
			</chapter>
			<chapter number="2">
				<verse number="1">Քանի մը օրեր ետք Յիսուս վերադարձաւ Կափառնաում։ Անմիջապէս որ լուր տարածուեցաւ թէ տան մէջ կը գտնուի,</verse>
				<verse number="2">շատեր հաւաքուեցան հոն, այնքան՝ որ դրան առջեւ իսկ տեղ չէր մնացած։ Եւ Յիսուս Աստուծոյ խօսքը կը քարոզէր անոնց։</verse>
				<verse number="3">Այդ միջոցին Յիսուսի բերին անդամալոյծ մը, որ չորս հոգիներ շալկած էին։</verse>
				<verse number="4">Երբ բազմութեան պատճառով չկրցան զայն Յիսուսի մօտ բերել, քակեցին տունին տանիքը եւ առաստաղը բանալով՝ անդամալոյծը մահիճով վար իջեցուցին։</verse>
				<verse number="5">Յիսուս անոնց հաւատքը տեսնելով, ըսաւ անդամալոյծին. – Որդեա՜կ, մեղքերդ ներուա՛ծ ըլլան քեզի։</verse>
				<verse number="6">Օրէնքի ուսուցիչներէն ոմանք, որոնք հոն նստած էին, սկսան մտովի քննադատել զայն.</verse>
				<verse number="7">«Ինչպէ՞ս կը համարձակի ասանկ բան ըսել. ըրածը հայհոյութիւն է։ Աստուծմէ զատ ո՞վ կրնայ մեղքերը ներել»։</verse>
				<verse number="8">Յիսուս վայրկեանին գիտցաւ անոնց մտածումը եւ ըսաւ. – Ինչո՞ւ այդպէս կը մտածէք։</verse>
				<verse number="9">Ո՞ր մէկը դիւրին է. անդամալոյծին՝ «Մեղքերդ ներուած են քեզի» ըսե՞լը, թէ՝ «Ել՛, մահիճդ առ եւ տո՛ւնդ գնա» ըսելը։</verse>
				<verse number="10">Բայց պէտք է գիտնաք, թէ Մարդու Որդին երկրի վրայ իշխանութիւն ունի մեղքերը ներելու։</verse>
				<verse number="11">Ու դառնալով անդամալոյծին, ըսաւ. – Քեզի կ՚ըսեմ, ե՛լ, ա՛ռ մահիճդ եւ տունդ գնա։</verse>
				<verse number="12">Անդամալոյծը անմիջապէս բոլորին դիմաց ոտքի ելաւ, վերցուց իր մահիճը եւ դուրս ելաւ։ Բոլորն ալ զարմացան. կը փառաւորէին զԱստուած եւ կ՚ըսէին. – Այսպիսի բան բնաւ տեսած չէինք։</verse>
				<verse number="13">Յիսուս կրկին Գալիլեայի լիճին եզերքը գնաց։ Ամբողջ ժողովուրդը իրեն կու գար եւ ինք անոնց կ՚ուսուցանէր։</verse>
				<verse number="14">Մինչ կ՚երթար, տեսաւ Ալփէոսի որդին՝ Ղեւին, որ մաքս գանձելու նստած էր, եւ ըսաւ անոր. – Հետեւէ՛ ինծի։ Ղեւի ելաւ եւ անոր հետեւեցաւ։</verse>
				<verse number="15">Ապա Յիսուս ճաշի նստաւ անոր տան մէջ, ուր շատ մը մաքսաւորներ եւ մեղաւորներ ալ կային, որոնք Յիսուսի եւ իր աշակերտներուն հետ բազմած էին, որովհետեւ շատեր անոր կը հետեւէին։</verse>
				<verse number="16">Օրէնքի ուսուցիչներն ու Փարիսեցիները երբ տեսան որ Յիսուս մաքսաւորներուն եւ մեղաւորներուն հետ կը ճաշէ, անոր աշակերտներուն ըսին. – Ինչո՞ւ մեղաւորներուն եւ մաքսաւորներուն հետ կ՚ուտէ ու կը խմէ։</verse>
				<verse number="17">Յիսուս երբ լսեց ասիկա, անոնց ըսաւ. – Առողջները չե՛ն որ բժիշկի պէտք ունին, այլ հիւանդները։ Չեկա՛յ արդարները կանչելու, այլ՝ մեղաւորները։</verse>
				<verse number="18">Առիթով մը, երբ Յովհաննէսի աշակերտները եւ Փարիսեցիները ծոմ կը պահէին, ոմանք եկան եւ Յիսուսի հարցուցին. – Ինչո՞ւ Յովհաննէսի աշակերտները եւ Փարիսեցիները ծոմ կը պահեն, իսկ քու աշակերտներդ չեն պահեր։</verse>
				<verse number="19">Յիսուս անոնց պատասխանեց. – Կրնա՞ք հարսանիքի հրաւիրեալներուն ըսել որ ծոմ պահեն, երբ տակաւին փեսան իրենց հետ է։ Այնքան ատեն որ փեսան իրենց հետ է, կարելի չէ ծոմ պահել։</verse>
				<verse number="20">Ժամանակ պիտի գայ, երբ փեսան պիտի վերցուի իրենցմէ եւ այն ատեն անոնք ալ ծոմ պիտի պահեն։</verse>
				<verse number="21">Ոչ ոք չլուացուած նոր կտոր մը կը գործածէ հին հագուստի մը համար կարկտան ընելու։ Այլապէս, նոր կտորը քաշուելով՝ հագուստը կը պատռտէ եւ աւելի մեծ կ՚ըլլայ պատռուածքը։</verse>
				<verse number="22">Նմանապէս, ոչ ոք նոր գինին հին տիկերու մէջ կը լեցնէ. այլապէս, նոր գինին կը պայթեցնէ հին տիկերը եւ պատճառ կ՚ըլլայ որ թէ՛ գինին թափի եւ թէ՛ տիկերը փճանան։ Ընդհակառակը, նոր գինին նոր տիկերու մէջ դրուելու է։</verse>
				<verse number="23">Յիսուս Շաբաթ օր մը ցորենի արտերուն մէջէն կ՚անցնէր։ Աշակերտները երթալու ատեն սկսան հասկեր փրցնել եւ ուտել։</verse>
				<verse number="24">Փարիսեցիները ըսին Յիսուսի. – Տե՛ս, աշակերտներդ ի՞նչ կ՚ընեն Շաբաթ օրով, բան մը՝ որ մեր Օրէնքով արգիլուած է։</verse>
				<verse number="25">Յիսուս անոնց պատասխանեց. – Չէ՞ք կարդացած թէ ի՛նչ ըրաւ Դաւիթ, երբ պէտք էր ուտել, այսինքն՝ երբ ինք եւ իր հետ եղողները անօթեցան։</verse>
				<verse number="26">Աստուծոյ տունը չմտա՞ւ, երբ Աբիաթար Քահանայապետ էր, չկերա՞ւ առաջաւորութեան հացերը եւ չտուա՞ւ նաեւ իր հետ եղողներուն, բան մը՝ որ Օրէնքին համաձայն միայն քահանաներուն արտօնուած էր։</verse>
				<verse number="27">Ապա աւելցուց. – Շաբաթ օրը մարդուն համար եղաւ եւ ո՛չ թէ մարդը՝ Շաբաթ օրուան։</verse>
				<verse number="28">Ուրեմն, Մարդու Որդին Շաբաթ օրուան ալ Տէրն է։</verse>
			</chapter>
			<chapter number="3">
				<verse number="1">Յիսուս դարձեալ ժողովարան մտաւ, ուր մարդ մը կար, որուն ձեռքը գօսացած էր։</verse>
				<verse number="2">Շատեր կը սպասէին՝ տեսնելու թէ Յիսուս Շաբաթ օրով պիտի բժշկէ՞ մարդը, որպէսզի ամբաստանեն զայն։</verse>
				<verse number="3">Յիսուս ըսաւ ձեռքը գօսացած մարդուն. – Ոտքի՛ ել եւ մէջտեղ կեցիր։</verse>
				<verse number="4">Ապա միւսներուն ըսաւ. – Մեր Օրէնքը Շաբաթ օրով ի՞նչ ընել կը թոյլատրէ. բարի՞ք գործել, թէ չարիք, կեանք մը փրկե՞լ թէ կորսնցնել։ Եւ անոնք լուռ մնացին։</verse>
				<verse number="5">Ապա Յիսուս վրդոված նայուածք մը նետեց շուրջիններուն վրայ՝ ցաւելով անոնց մտքի կուրութեան վրայ եւ ըսաւ մարդուն. – Ձե՛ռքդ երկարէ։ Անիկա ձեռքը երկարեց եւ ահա գօսացած ձեռքը առողջացաւ։</verse>
				<verse number="6">Ասոր վրայ Փարիսեցիները եւ Հերովդէսի կողմնակիցները անմիջապէս դուրս ելան եւ կը խորհրդակցէին թէ ի՛նչպէս սպաննեն զայն։</verse>
				<verse number="7">Յիսուս իր աշակերտներուն հետ գնաց Գալիլեայի լիճին եզերքը։ Գալիլեայէն, Հրէաստանէն,</verse>
				<verse number="8">Երուսաղէմէն, Եդոմէն, Անդր–Յորդանանէն, Տիւրոսէն եւ Սիդոնէն բազմաթիւ ժողովուրդ լսելով Յիսուսի ըրածներուն մասին, իրեն կու գային։</verse>
				<verse number="9">Ժողովուրդը ա՛յնքան շատ էր, որ Յիսուս իր աշակերտներուն ըսաւ որ նաւակ մը պատրաստեն, որպէսզի ժողովուրդը զինք չհրմշտկէ։</verse>
				<verse number="10">Որովհետեւ շատեր բժշկած ըլլալուն՝ բոլոր հիւանդները իր շուրջ կը խռնուէին, որպէսզի իրեն դպչին։</verse>
				<verse number="11">Իսկ չար ոգիները երբ զինք կը տեսնէին, կ՚իյնային իր առջեւ եւ կ՚աղաղակէին. «Դուն Աստուծոյ Որդին ես»։</verse>
				<verse number="12">Յիսուս խստիւ կը սաստէր զանոնք, որ իր ինքնութիւնը չյայտնեն։</verse>
				<verse number="13">Յիսուս լեռ ելաւ եւ իր մօտ կանչեց իր հետեւորդներէն անոնք որ ինք ուզեց։ Անոնք իր մօտ գացին</verse>
				<verse number="14">եւ Յիսուս անոնցմէ տասներկու հոգի ընտրեց, որպէսզի իրեն հետ միասին ըլլան, քարոզելու ղրկուին,</verse>
				<verse number="15">ինչպէս նաեւ իշխանութիւն ունենան հիւանդները բժշկելու եւ չարոգիները հանելու։</verse>
				<verse number="16">Տասներկու աշակերտներն էին՝ Սիմոնը, որ Պետրոս անուանեց,</verse>
				<verse number="17">Զեբեդէոսի որդիները՝ Յակոբոսն ու եղբայրը՝ Յովհաննէսը, որոնք Բոաներգես, այսինքն Որոտացող Մարդիկ կոչեց,</verse>
				<verse number="18">Անդրէասը, Փիլիպպոսը, Բարթողոմէոսը, մաքսաւոր Մատթէոսը, Թովմասը, Ալփէոսի որդին Յակոբոսը, Թադէոսը, Նախանձայոյզ Սիմոնը</verse>
				<verse number="19">եւ Իսկարիոտացի Յուդան, որ զինք մատնեց։</verse>
				<verse number="20">Յետոյ Յիսուս եւ աշակերտները տուն դարձան։ Ժողովուրդը դարձեալ իրենց շուրջ հաւաքուեցաւ, այնպէս որ նոյնիսկ ուտելու ժամանակ չունեցան։</verse>
				<verse number="21">Երբ իր ընտանիքի անդամները լսեցին՝ ելան որ զինք բռնեն, որովհետեւ կ՚ըսէին՝ թէ խելագարեր է։</verse>
				<verse number="22">Օրէնքի ուսուցիչները, որոնք Երուսաղէմէն եկած էին, կ՚ըսէին՝ թէ դեւերու իշխանը՝ Բէեղզեբուղը իր մէջ մտած է եւ թէ անոր զօրութեամբ է որ դեւերը կը հանէ։</verse>
				<verse number="23">Յիսուս իր խօսքը անոնց ուղղեց եւ առակներով խօսելով՝ ըսաւ. – Ինչպէ՞ս Սատանան կրնայ իր գործակալը դուրս հանել։</verse>
				<verse number="24">Եթէ թագաւորութիւն մը ինքն իր մէջ բաժան– բաժան ըլլայ, այդ թագաւորութիւնը չի՛ կրնար կանգուն մնալ։</verse>
				<verse number="25">Նոյնպէս ալ, եթէ ընտանիք մը ինքն իր մէջ բաժնուած ըլլայ, այդ ընտանիքը չի՛ կրնար կանգուն մնալ։</verse>
				<verse number="26">Ուրեմն, եթէ Սատանան ինքն իր դէմ ելած եւ բաժնուած է, չի՛ կրնար դիմանալ, այլ իր իշխանութեան վախճանը եկած է։</verse>
				<verse number="27">Ոչ ոք կրնայ զօրաւոր մէկու մը տունը մտնել եւ անոր ստացուածքը կողոպտել, եթէ նախապէս այդ զօրաւոր մարդը չկապէ։ Անկէ ետք է որ անոր տունը կը կողոպտէ։</verse>
				<verse number="28">Լա՛ւ գիտցէք, մարդիկ որքան ալ մեղք գործեն կամ հայհոյութիւն ընեն, Աստուած պիտի ներէ իրենց այդ բոլորը,</verse>
				<verse number="29">բայց յաւիտեան պիտի չներէ՛ անոր՝ որ Սուրբ Հոգիին կը հայհոյէ, այսինքն՝ կը նախատէ, որովհետեւ ըրածը յաւիտենական մեղք է։</verse>
				<verse number="30">Յիսուս ասիկա ըսաւ, որովհետեւ կ՚ըսէին՝ «Չար ոգի կայ իր մէջ»։</verse>
				<verse number="31">Յիսուսի մայրն ու եղբայրները եկան եւ դուրսը կեցած՝ մարդ ղրկեցին որ կանչեն զինք։</verse>
				<verse number="32">Հոն ժողովուրդը իր շուրջ նստած էր։ Երբ իմացուցին իրեն, թէ «Ահա մայրդ եւ եղբայրներդ դուրսն են եւ քեզ կ՚ուզեն»,</verse>
				<verse number="33">Յիսուս պատասխանեց. – Ո՞վ է մայրս կամ որո՞նք են եղբայրներս։</verse>
				<verse number="34">Ապա շուրջը նստողներուն նայելով՝ ըսաւ. – Ահա՛ւասիկ մայրս ու եղբայրներս։</verse>
				<verse number="35">Որովհետեւ ա՛ն որ Աստուծոյ կամքը կը կատարէ՝ անիկա է եղբայրս, քոյրս եւ մայրս։</verse>
			</chapter>
			<chapter number="4">
				<verse number="1">Յիսուս դարձեալ սկսաւ ուսուցանել Գալիլեայի լիճինեզերքը։ Ժողովուրդը ա՛յնքան խռնուեցաւ իր շուրջ, որ ինք նաւակ մտաւ եւ հոն նստաւ, իսկ ժողովուրդը ցամաքին վրայ լիճին ամբողջ եզերքը բռնած էր։</verse>
				<verse number="2">Անիկա առակներով անոնց շատ բան կը սորվեցնէր։ Իր քարոզութեան ընթացքին ըսաւ. –</verse>
				<verse number="3">Լսեցէ՛ք։ Ահա սերմանող մը գնաց սերմ ցանելու։</verse>
				<verse number="4">Սերմանած ատեն սերմերէն ոմանք ինկան ճամբուն եզերքը, եւ երկինքի թռչունները եկան ու կերան զանոնք։</verse>
				<verse number="5">Ուրիշներ ժայռոտ տեղ ինկան, ուր առատ հող չկար</verse>
				<verse number="6">եւ անմիջապէս բուսան, քանի հողը խորունկ չէր. եւ երբ արեւը ելաւ՝ այրեցան, եւ որովհետեւ արմատ չունէին՝ չորցան։</verse>
				<verse number="7">Ոմանք ինկան փուշերու մէջ. փուշերը ելան եւ խեղդեցին զանոնք, եւ անոնք պտուղ չտուին։</verse>
				<verse number="8">Իսկ ուրիշներ ալ ինկան լաւ հողի մէջ եւ աճելով պտուղ տուին, ոմանք մէկի տեղ երեսուն, ուրիշներ՝ մէկի տեղ վաթսուն եւ կամ մէկի տեղ հարիւր։</verse>
				<verse number="9">Եւ ըսաւ. – Ականջ ունեցողը թող լսէ։</verse>
				<verse number="10">Երբ Յիսուս առանձին մնաց, զինք լսողներէն ոմանք տասներկու աշակերտներուն հետ եկան եւ ուզեցին որ իրենց բացատրէ առակը:</verse>
				<verse number="11">Յիսուս ըսաւ. - Դուք պէտք է գիտնաք Աստուծոյ արքայութեան գաղտնիքները, բայց անոնց, որոնք դուրսէն են, ամէն ինչ առակներով կը յայտնուի,</verse>
				<verse number="12">այնպէս որ՝ «Անդադար պիտի նային, բայց պիտի չտեսնեն, շարունակ պիտի լսեն, բայց պիտի չհասկնան, որպէսզի չըլլայ թէ Աստուծոյ դառնան եւ Աստուած ալ իրենց ներէ»։</verse>
				<verse number="13">Ապա հարցուց անոնց. – Չհասկցա՞ք առակին իմաստը։ Հապա ինչպէ՞ս պիտի հասկնաք բոլոր միւս առակները։ –</verse>
				<verse number="14">Սերմանողը Աստուծոյ խօսքն է որ կը սերմանէ։</verse>
				<verse number="15">Ճամբուն եզերքը գտնուող հողը պատկերն է այն մարդոց, որոնք Աստուծոյ խօսքը կը լսեն, բայց հազիւ լսած՝ ահա Սատանան կու գայ եւ անոնց սրտէն կը հանէ Աստուծոյ խօսքը։</verse>
				<verse number="16">Ժայռոտ հողը նմանութիւնն է այն մարդոց, որոնք երբ կը լսեն Աստուծոյ խօսքը՝ անմիջապէս ուրախութեամբ կ՚ընդունին զայն.</verse>
				<verse number="17">սակայն ասոնք արմատ չունին իրենց մէջ, այսինքն՝ ժամանակուան մը համար կը հաւատան, եւ երբ նեղութեան կամ Աստուծոյ խօսքին համար հալածանքի ենթարկուին՝ անմիջապէս իրենց հաւատքը կը կորսնցնեն։</verse>
				<verse number="18">Փուշերով ծածկուած հողը կը նմանի այն մարդոց, որոնք Աստուծոյ խօսքը կը լսեն,</verse>
				<verse number="19">սակայն երկրաւոր կեանքի հոգերը, հարստութեան հրապոյրը եւ ուրիշ տեսակի ցանկութիւններ զիրենք կը գրաւեն ու կը խեղդեն իրենց մէջ ինկած սերմերը, եւ անպտուղ կը դառնան։</verse>
				<verse number="20">Իսկ լաւ հողը կը նմանի այն մարդոց, որոնք կը լսեն Աստուծոյ խօսքը եւ կ՚ընդունին զայն ու պտուղ կու տան, մէկի տեղ՝ երեսուն, մէկի տեղ՝ վաթսուն եւ մէկի տեղ՝ հարիւր։</verse>
				<verse number="21">Ապա աւելցուց. – Ոեւէ մէկը արդեօք ճրագը ներս կը բերէ՞ կաթսայի կամ անկողինի տակ դնելու համար։ Զայն աշտանակի վրայ չի՞ դներ։</verse>
				<verse number="22">Որովհետեւ չկայ ծածուկ բան որ չյայտնուի, ոչ ալ գաղտնի բան՝ որ երեւան չգայ։</verse>
				<verse number="23">Ականջ ունեցողը թող լսէ։</verse>
				<verse number="24">Յետոյ ըսաւ. - Ուշադի՛ր եղէք ձեր լսած խօսքերուն, որովհետեւ զայն լսողներդ աւելիով պիտի ունենաք։ Ինչ չափով որ ուրիշները չափէք, նոյն չափով Աստուած ձեզ պիտի չափէ։</verse>
				<verse number="25">Որովհետեւ ունեցողին աւելիով պիտի տրուի, իսկ չունեցողէն պիտի առնուի ունեցած փոքր բաժինն ալ։</verse>
				<verse number="26">Յետոյ Յիսուս շարունակեց. – Աստուծոյ արքայութիւնը կը նմանի հետեւեալին.– Մարդ մը արտին մէջ սերմ կը ցանէ։</verse>
				<verse number="27">Օրեր ու գիշերներ կ՚անցնին, կը քնանայ ու կ՚արթննայ, մինչ այդ սերմերը կը բուսնին ու կ՚աճին, եւ ինք չի գիտեր թէ ի՛նչպէս կը մեծնան։</verse>
				<verse number="28">Այսինքն, հողը ինքնաբերաբար կ՚աճեցնէ սերմը. նախ ցօղունը, ապա հասկը, ապա հասկին մէջ լեցուն ցորենը։</verse>
				<verse number="29">Եւ երբ ցորենը հասուննայ, անմիջապէս հնձուորները արտ կը ղրկէ, որովհետեւ հունձքի ժամը հասած է։</verse>
				<verse number="30">Եւ հարցուց. – Ի՞նչ բանի կրնանք նմանցնել Աստուծոյ արքայութիւնը եւ կամ ի՞նչ օրինակով կրնանք բացատրել։</verse>
				<verse number="31">Անիկա կը նմանի մանանեխի հատիկին, որ հողին մէջ ցանուած ատեն՝ երկրի վրայ եղող սերմերէն ամենէն փոքրն է։</verse>
				<verse number="32">Բայց երբ սերմանուի, կը բուսնի եւ բոլոր տունկերէն աւելիմեծ կ՚ըլլայ. ա՛յնքան մեծ ոստեր կ՚արձակէ, որ անոր շուքին տակ երկինքի թռչունները կու գան եւ բոյն կը շինեն։</verse>
				<verse number="33">Եւ այսպիսի առակներով Յիսուս իր ուսուցումները կը ներկայացնէր ժողովուրդին, այնպէս որ կարենային զինք հասկնալ։</verse>
				<verse number="34">Անիկա առանց առակի ոչինչ կը խօսէր, բայց իր աշակերտներուն հետ առանձին եղած ատեն՝ ամէն ինչկը բացատրէր անոնց։</verse>
				<verse number="35">Նոյն օրը երեկոյեան, Յիսուս իր աշակերտներուն ըսաւ. – Եկէք լիճին միւս կողմը անցնինք։</verse>
				<verse number="36">Աշակերտները ձգեցին ժողովուրդը եւ բարձրացան այն նաւակին մէջ, ուր Յիսուս կը գտնուէր։ Հոն ուրիշ նաւակներ ալ կային։</verse>
				<verse number="37">Յանկարծ զօրաւոր հով մը փոթորկեց լիճը։ Ալիքները նաւակին զարնուելով՝ ներս կը թափէին, զայն լեցնելու աստիճան,</verse>
				<verse number="38">մինչ Յիսուս նաւակին յետսակողմը բարձի մը վրայ կը քնանար։ Աշակերտները արթնցուցին զինք եւ ըսին. – Վարդապե՛տ, հոգդ չէ՞ որ մենք կը կորսուինք։</verse>
				<verse number="39">Յիսուս ոտքի ելլելով սաստեց հովը, ըսելով. – Դադրէ՛,– եւ լիճին ըսաւ.– Հանդարտէ՛։ Հովը դադրեցաւ եւ կատարեալ հանդարտութիւն տիրեց։</verse>
				<verse number="40">Ապա Յիսուս իր աշակերտներուն ըսաւ. – Ինչո՞ւ այդպէս վախկոտ էք. տակաւի՞ն հաւատք չունիք։</verse>
				<verse number="41">Անոնք չափազանց վախցան եւ իրարու կ՚ըսէին. – Ո՞վ է արդեօք այս մարդը, որ նոյնիսկ հովն ու ծովը կը հնազանդին իրեն։</verse>
			</chapter>
			<chapter number="5">
				<verse number="1">Յետոյ լիճին դիմացը, Գերգեսացիներու երկիրը եկան։</verse>
				<verse number="2">Յիսուս հազիւ նաւակէն ելած էր, ահա իրեն հանդիպեցաւ մէկը, որ ժայռափոր գերեզմաններէն եկած էր։ Այս մարդը չար ոգի ունէր իր ներսիդին</verse>
				<verse number="3">եւ գերեզմաններու մէջ կը բնակէր։ Նոյնիսկ շղթաներով չէին կրնար զինք կապել։</verse>
				<verse number="4">Շատ անգամ անոր ոտքերն ու ձեռքերը շղթաներով կապած էին, բայց անիկա խորտակեր էր շղթաները եւ կտրտեր ոտնակապերը։</verse>
				<verse number="5">Ոչ ոք կրնար զինք զսպել։ Միշտ, գիշեր ու ցերեկ գերեզմաններու մէջ եւ լեռներու վրայ կը թափառէր ու կ՚աղաղակէր եւ ինքզինք քարով կը վիրաւորէր։</verse>
				<verse number="6">Երբ հեռուէն Յիսուսը տեսաւ, վազեց, ծունկի եկաւ անոր առջեւ</verse>
				<verse number="7">եւ բարձր ձայնով աղաղակեց. – Ինձմէ ի՞նչ կ՚ուզես, Յիսո՛ւս, բարձրեալ Աստուծոյ Որդին, Աստուծոյ սիրոյն, զիս մի՛ տանջեր։ (</verse>
				<verse number="8">Ասիկա կ՚ըսէր, որովհետեւ Յիսուս հրամայած էր չար ոգիին՝ ըսելով. «Չար ոգի, ե՛լ այդ մարդուն մէջէն»։)</verse>
				<verse number="9">Յիսուս հարցուց անոր. – Ի՞նչ է անունդ։ – Անունս Լէգէոն է,– պատասխանեց,– որովհետեւ շատ ենք։</verse>
				<verse number="10">Չար ոգիները շատ կ՚աղաչէին Յիսուսի, որ զիրենք աշխարհէն դուրս չղրկէ։</verse>
				<verse number="11">Հոն, լերան մօտիկ, խոզերու մեծ երամակ մը կ՚արածէր։</verse>
				<verse number="12">Չար ոգիները բոլորն ալ աղաչեցին Յիսուսի եւ ըսին. – Մեզ խոզերուն ղրկէ, որպէսզի անոնց մէջ մտնենք։</verse>
				<verse number="13">Եւ Յիսուս արտօնեց։ Չար ոգիները մարդուն մէջէն ելան եւ մտան խոզերուն մէջ. եւ խոզերու երամակը, որ շուրջ երկու հազար կը հաշուէր, զառիթափէն վար խուժեց դէպի լիճ եւ հոն խեղդուեցաւ։</verse>
				<verse number="14">Խոզարածները փախան եւ քաղաքին ու ագարակներու մէջ պատմեցին պատահածը։ Ժողովուրդը գնաց տեսնելու թէ ի՛նչ պատահած էր։</verse>
				<verse number="15">Եկան Յիսուսի մօտ եւ սարսափեցան, երբ տեսան դիւահարը, որ նախապէս բազմաթիւ չար ոգիներ ունէր ներսիդին, իսկ այժմ հագուստները հագած էր եւ զգաստացած։</verse>
				<verse number="16">Ականատեսները անոնց պատմեցին ինչ որ պատահած էր դիւահարին եւ խոզերուն։</verse>
				<verse number="17">Ասոր վրայ ժողովուրդը սկսաւ աղաչել Յիսուսի որ հեռանայ իրենց սահմաններէն։</verse>
				<verse number="18">Երբ Յիսուս նաւակ մտաւ, դիւահարը աղաչեց որ միասին երթայ։</verse>
				<verse number="19">Բայց Յիսուս թոյլ չտուաւ, այլ ըսաւ անոր. – Տունդ գնա, քու ընտանիքիդ մօտ, եւ անոնց պատմէ՛ ինչ որ Տէրը ըրաւ քեզի եւ ի՛նչպէս ողորմեցաւ քեզի։</verse>
				<verse number="20">Անիկա գնաց եւ ինչ որ Յիսուս ըրած էր՝ պատմեց Դեկապոլիսի մէջ։ Լսողները բոլորն ալ կը զարմանային։</verse>
				<verse number="21">Երբ Յիսուս կրկին լիճին միւս կողմը անցաւ, մեծ բազմութիւն մը հաւաքուեցաւ իր շուրջ, լիճին եզերքը։</verse>
				<verse number="22">Եւ ահա տեղւոյն ժողովրդապետներէն մէկը, որ Յայրոս կը կոչուէր, եկաւ Յիսուսի մօտ։ Հազիւ զայն տեսած, ինկաւ անոր ոտքերուն առջեւ</verse>
				<verse number="23">եւ շատ կ՚աղաչէր, ըսելով. – Աղջիկս մահամերձ է, եկուր եւ ձեռքդ դիր անոր վրայ, որպէսզի առողջանայ եւ ապրի։</verse>
				<verse number="24">Յիսուս գնաց Յայրոսի հետ։ Իրեն հետ խուռն բազմութիւն մըն ալ կ՚երթար եւ կը նեղէր զինք։</verse>
				<verse number="25">Կին մը կար, որ տասներկու տարիէ ի վեր արիւնահոսութենէ կը տառապէր։</verse>
				<verse number="26">Անիկա բժիշկներու ձեռքէն շատ նեղութիւն քաշած էր, իր ամբողջ ունեցածը վատներ էր, բայց օգուտ չէր տեսած, ընդհակառակը, հիւանդութիւնը աւելի վատթարացեր էր։</verse>
				<verse number="27">Լսելով Յիսուսի մասին, ամբոխին մէջէն եւ Յիսուսի ետեւէն եկաւ եւ դպաւ անոր հագուստին։</verse>
				<verse number="28">Որովհետեւ ինքնիրեն կը խորհէր ու կ՚ըսէր. «Միայն դպչիմ անոր հագուստին եւ պիտի բժշկուիմ»։</verse>
				<verse number="29">Անմիջապէս անոր արիւնահոսութիւնը դադրեցաւ, եւ ինք մարմնին մէջ զգաց որ իր հիւանդութենէն բժշկուեցաւ։</verse>
				<verse number="30">Նոյն պահուն Յիսուս զգաց թէ իրմէ զօրութիւն մը դուրս եկաւ. ամբոխին մէջ ետեւ դարձաւ եւ ըսաւ. – Ո՞վ դպաւ հագուստիս։</verse>
				<verse number="31">Աշակերտները ըսին իրեն. – Կը տեսնես որ ամբոխը քեզ կը հրմշտկէ, եւ դուն կ՚ըսես, «Ո՞վ դպաւ հագուստիս»։</verse>
				<verse number="32">Յիսուս չորս կողմը կը նայէր՝ տեսնելու համար թէ ո՛վ ըրաւ։</verse>
				<verse number="33">Կինը, քանի գաղտնի դպած էր Յիսուսի, եւ գիտնալով թէ ի՛նչ պատահած էր իրեն, վախէն դողդղալով եկաւ ինկաւ անոր ոտքերուն առջեւ եւ իրականութիւնը ըսաւ։</verse>
				<verse number="34">Յիսուս ըսաւ անոր. – Աղջի՛կս, հաւատքդ քեզ փրկեց. խաղաղութեամբ գնա եւ բժշկուէ՛ քու ցաւերէդ։</verse>
				<verse number="35">Մինչ Յիսուս ասիկա կ՚ըսէր, ժողովրդապետին տունէն ոմանք եկան եւ ըսին Յայրոսի. – Աղջիկդ մեռաւ, ալ ինչո՞ւ կը յոգնեցնես Վարդապետը ։</verse>
				<verse number="36">Յիսուս այս խօսքերը երբ լսեց, ըսաւ ժողովրդապետին. – Մի՛ վախնար, միայն հաւատա՛։</verse>
				<verse number="37">Յետոյ չձգեց որ ոեւէ մէկը իրեն հետ երթայ, բացի Պետրոսէն, Յակոբոսէն եւ անոր եղբօրմէն՝ Յովհաննէսէն։</verse>
				<verse number="38">Երբ հասաւ ժողովրդապետին տունը, տեսաւ ամբոխ մը, որ կու լար եւ ողբ ու կոծ կ՚ընէր։</verse>
				<verse number="39">Յիսուս ներս մտաւ եւ ըսաւ անոնց. – Ի՞նչ իրար անցեր էք ու կու լաք. փոքրիկը մեռած չէ, այլ կը քնանայ։</verse>
				<verse number="40">Բայց անոնք սկսան զինք ծաղրել։ Յիսուս բոլորն ալ դուրս հանեց եւ իրեն հետ առնելով փոքրիկին հայրն ու մայրը, ինչպէս նաեւ երեք աշակերտները, մտաւ այն սենեակը ուր փոքրիկը պառկած էր։</verse>
				<verse number="41">Յիսուս բռնեց փոքրիկին ձեռքէն եւ ըսաւ. – Տալիթա՛, կումի՛, որ կը նշանակէ՝ «Աղջիկ, քեզի կ՚ըսեմ՝ ե՛լ»։</verse>
				<verse number="42">Աղջիկը, որ շուրջ տասներկու տարեկան էր, անմիջապէս ոտքի ելաւ եւ սկսաւ շրջիլ։ Ասիկա տեսնելով՝ ամէնքն ալ զարմացան։</verse>
				<verse number="43">Բայց Յիսուս անոնց խստիւ պատուիրեց որ ոեւէ մէկուն բան չըսեն. եւ ըսաւ որ ուտելիք տան անոր։</verse>
			</chapter>
			<chapter number="6">
				<verse number="1">Յիսուս հոնկէ ելաւ եւ իր հայրենի քաղաքը գնաց. իր աշակերտները իրեն կը հետեւէին։</verse>
				<verse number="2">Երբ Շաբաթ օրը եկաւ, անիկա ժողովարանին մէջ սկսաւ ուսուցանել։ Շատեր երբ կը լսէին, կը զարմանային անոր ուսուցումներուն վրայ եւ կ՚ըսէին. – Ասիկա ուրկէ՞ այսչափ բան գիտէ։ Այս ի՞նչ իմաստութիւն է որ տրուած է իրեն։ Ինչպէ՞ս այսպիսի հրաշքներ կը կատարէ։</verse>
				<verse number="3">Ասիկա ատաղձագործին եւ Մարիամի զաւակը չէ՞, Յակոբի, Յովսէսի, Յուդայի եւ Սիմոնի եղբայրը։ Իր քոյրերը հոս մեր մօտ չե՞ն բնակիր։ Եւ այս պատճառով կը դժուարանային հաւատալ իրեն։</verse>
				<verse number="4">Յիսուս ըսաւ անոնց. – Մարգարէն իր հայրենի քաղաքին, գերդաստանին եւ ընտանիքին մէջ յարգ չունի։</verse>
				<verse number="5">Եւ չկրցաւ ոեւէ հրաշք գործել հոն, բայց միայն սակաւաթիւ հիւանդներ բժշկեց՝ անոնց վրայ ձեռքերը դնելով։</verse>
				<verse number="6">Եւ կը զարմանար իր քաղաքացիներուն անհաւատութեան վրայ։ Յիսուս շրջակայ գիւղերը պտըտելով՝ կ՚ուսուցանէր։</verse>
				<verse number="7">Իր մօտ կանչելով տասներկու աշակերտները, սկսաւ զանոնք զոյգ–զոյգ ղրկել՝ չար ոգիներուն վրայ իշխանութիւն տալով անոնց,</verse>
				<verse number="8">ու պատուիրեց. – Ճամբու համար ձեզի հետ ո՛չ մէկ բան առէք՝ բացի գաւազանէ մը. ո՛չ պարկ, ո՛չ հաց, ո՛չ ալ դրամ ձեր գօտիներուն մէջ։</verse>
				<verse number="9">Այլ հողաթափ հագէք եւ աւելորդ հագուստ մի՛ առնէք ձեզի հետ։</verse>
				<verse number="10">Ապա աւելցուց. – Ո՛ր տունը որ մտնէք եւ ձեզ ընդունին, հոն իջեւանեցէք մինչեւ որ մեկնիք հոնկէ։</verse>
				<verse number="11">Իսկ երբ դուրս ելլէք ոեւէ տեղէ, որուն բնակիչները ձեզ չեն ընդունիր եւ չեն լսեր, ձեր ոտքի փոշին թօթուեցէք՝ իբրեւ վկայութիւն անոնց դէմ։</verse>
				<verse number="12">Աշակերտները գացին եւ սկսան ժողովուրդին քարոզել որ ապաշխարեն։</verse>
				<verse number="13">Բազմաթիւ չար ոգիներ կը հանէին, շատ մը հիւանդներ իւղով կ՚օծէին եւ զանոնք կը բժշկէին։</verse>
				<verse number="14">Հերովդէսթագաւոր լսեցայսբոլորը, որովհետեւ Յիսուսի հռչակը ամէն տեղ կը տարածուէր։ Ոմանք կ՚ըսէին։ – Անիկա Յովհաննէս Մկրտիչն է, որ մեռելներէն յարութիւն առած է եւ այս պատճառով հրաշքներ կը գործուին իր ձեռքով։</verse>
				<verse number="15">Ուրիշներ կ՚ըսէին. – Եղիան է։ Իսկ ոմանք կ՚ըսէին. – Մարգարէ մըն է, նախկին մարգարէներէն մէկուն պէս։</verse>
				<verse number="16">Երբ Հերովդէս լսեց, ըսաւ. – Ասիկա Յովհաննէս Մկրտիչն է, որուն գլուխը ես կտրել տուի եւ հիմա մեռելներէն յարութիւն առեր է։</verse>
				<verse number="17">Հերովդէս ինքն էր որ Յովհաննէսը ձերբակալել տուած էր, շղթայել եւ բանտ նետել տուած, Հերովդիայի՝ իր Փիլիպպոս եղբօրը կնոջ պատճառով, որուն հետ ինք ամուսնացաւ։</verse>
				<verse number="18">Քանի Յովհաննէս Հերովդէսի կ՚ըսէր. – Մեր Օրէնքը թոյլ չի՛ տար որ դուն եղբօրդ կինը առնես։</verse>
				<verse number="19">Այս պատճառով Հերովդիա ոխ ունէր Յովհաննէսի դէմ, կ՚ուզէր սպաննել զայն, բայց չէր կրնար,</verse>
				<verse number="20">որովհետեւ Հերովդէս կ՚ակնածէր Յովհաննէսէն, քանի գիտէր որ Յովհաննէս արդար եւ սուրբ մէկն էր ու կը պաշտպանէր զայն եւ հաճոյքով կը լսէր անոր խօսքերը եւ շատ բան կը գործադրէր։</verse>
				<verse number="21">Եւ Հերովդիայի համար յարմար առիթը եկաւ։ Հերովդէս իր ծննդեան տարեդարձին առիթով խնճոյք մը սարքեց իր նախարարներուն, հազարապետներուն եւ Գալիլեայի երեւելիներուն համար։</verse>
				<verse number="22">Հերովդիայի աղջիկը ներս մտաւ եւ սկսաւ պարել. ասիկա Հերովդէսի եւ իր հիւրերուն հաճելի թուեցաւ։ Ուստի թագաւորը աղջըկան ըսաւ. – Ի՛նչ որ ուզես ինձմէ՝ պիտի տամքեզի։</verse>
				<verse number="23">Բազմաթիւ անգամներ երդում կ՚ընէր՝ ըսելով. – Ի՛նչ որ խնդրես ինձմէ՝ պիտի տամ քեզի, մինչեւ իսկ թագաւորութեանս կէսը։</verse>
				<verse number="24">Աղջիկը դուրս ելաւ եւ մօրը հարցուց. – Ի՞նչ ուզեմ։ Մայրը ըսաւ. – Յովհաննէս Մկրտիչի գլուխը։</verse>
				<verse number="25">Աղջիկը աճապարանքով ներս մտաւ թագաւորին մօտ եւ ըսաւ անոր. – Կ՚ուզեմ որ հիմա անմիջապէս ափսէի մը վրայ Յովհաննէս Մկրտիչի գլուխը տաս ինծի։</verse>
				<verse number="26">Թագաւորը շատ տխրեցաւ, բայց չկրցաւ մերժել զայն՝ իր ըրած երդումներուն եւ հրաւիրեալներուն պատճառով։</verse>
				<verse number="27">Ուստի թագաւորը անմիջապէս դահիճը ղրկեց, հրամայելով՝ բերել Յովհաննէսի գլուխը։ Դահիճը գնաց, գլխատեց Յովհաննէսը բանտին մէջ</verse>
				<verse number="28">եւ ափսէի մը վրայ գլուխը բերաւ ու տուաւ աղջկան, իսկ աղջիկն ալ տարաւ տուաւ իր մօրը։</verse>
				<verse number="29">Երբ Յովհաննէսի աշակերտները լսեցին ասիկա, եկան, առին մարմինը եւ գերեզմանի մը մէջ դրին։</verse>
				<verse number="30">Առաքեալները վերադարձան Յիսուսի մօտ եւ անոր պատմեցին ինչ որ կատարեցին եւ սորվեցուցին։</verse>
				<verse number="31">Յիսուս ըսաւ անոնց. – Եկէք երթանք ամայի տեղ մը, ուր առանձին կրնանք ըլլալ եւ հոն քիչ մը կը հանգչինք։ Որովհետեւ ժողովուրդէն շատերուն երթալ–գալուն պատճառով ուտելու իսկ առիթ չէին ունեցած։</verse>
				<verse number="32">Հետեւաբար իրենք առանձինն նաւակ առին եւ գացին ամայի վայր մը։</verse>
				<verse number="33">Երբ ժողովուրդը տեսաւ անոնց երթալը եւ գիտցաւ թէ Յիսուս անոնց հետ է, շրջակայ քաղաքներու բնակիչներէն շատեր լիճին եզերքէն վազելով՝ անոնցմէ առաջ հասան անոնց երթալիք վայրը։</verse>
				<verse number="34">Երբ Յիսուս նաւակէն դուրս ելաւ եւ տեսաւ ամբոխը, գթաց անոնց, որովհետեւ հովիւ չունեցող ոչխարներու կը նմանէին։ Ապա սկսաւ շատ բաներ ուսուցանել անոնց։</verse>
				<verse number="35">Երբ բաւական ժամանակ անցաւ, աշակերտները մօտեցան Յիսուսի եւ ըսին. – Ամայի տեղ ենք, եւ արդէն բաւական ուշ է.</verse>
				<verse number="36">արձակէ՛ ժողովուրդը, որպէսզի շրջակայ ագարակներն ու գիւղերը երթան իրենց համար ուտելիք գնելու, որովհետեւ ուտելիք չունին։</verse>
				<verse number="37">Յիսուս անոնց ըսաւ. – Դո՛ւք տուէք անոնց ուտելիքը։ Անոնք հարցուցին. – Կ՚ուզե՞ս որ երթանք եւ երկու հարիւր արծաթ դահեկանի հաց գնենք զանոնք կերակրելու համար։</verse>
				<verse number="38">Յիսուս ըսաւ. – Քանի՞ հաց ունիք, գացէք ստուգեցէք։ Աշակերտները ստուգեցին եւ ըսին. – Հինգ հաց եւ երկու ձուկ։</verse>
				<verse number="39">Յիսուս հրամայեց աշակերտներուն, որ ժողովուրդը խումբ–խումբ նստեցնեն դալար խոտին վրայ,</verse>
				<verse number="40">եւ անոնք հարիւրական եւ յիսունական հոգիներէ բաղկացած խումբերով նստան։</verse>
				<verse number="41">Ապա Յիսուս առաւ հինգ հացը եւ երկու ձուկը, աչքերը երկինք բարձրացուց, օրհնեց, կտրեց հացերը եւ տուաւ աշակերտներուն՝ որպէսզի բաշխեն, եւ երկու ձուկերը բաժնեց ժողովուրդին։</verse>
				<verse number="42">Բոլորն ալ կերան ու կշտացան,</verse>
				<verse number="43">եւ աւելցած հացի եւ ձուկի կտորները հաւաքելով՝ տասներկու սակառ լեցուցին։</verse>
				<verse number="44">Իսկ ուտողներուն թիւը, միայն այր մարդիկը հաշուած, շուրջ հինգ հազար էր։</verse>
				<verse number="45">Ապա Յիսուս անմիջապէս աշակերտները ստիպեց որ նաւակ ելլեն եւ իրմէ առաջ երթան Բեթսայիդա, լիճին միւս կողմը, մինչեւ որ ինք ժողովուրդը արձակէ։</verse>
				<verse number="46">Ժողովուրդէն հրաժեշտ առնելէն ետք, Յիսուս լեռ բարձրացաւ աղօթելու։</verse>
				<verse number="47">Երբ երեկոյ եղաւ, նաւակը լիճին մէջտեղն էր, եւ Յիսուս առանձինը՝ ցամաքին վրայ։</verse>
				<verse number="48">Տեսաւ որ աշակերտները նաւակը վարելու մեծ դժուարութեան մէջ էին, որովհետեւ հովը իրենց դիմացէն կը փչէր։ Առաւօտեան ժամը չորսի մօտ էր, երբ ինք ջուրին վրայէն քալելով՝ անոնց քով եկաւ եւ կ՚ուզէր զանոնք անցնիլ։</verse>
				<verse number="49">Աշակերտները երբ տեսան որ ջուրին վրայէն կը քալէր, կարծեցին թէ ուրուական մըն է եւ սկսան պոռալ։</verse>
				<verse number="50">Արդարեւ, բոլորն ալ զինք տեսան եւ շատ վախցան։ Յիսուս անմիջապէս խօսեցաւ անոնց հետ եւ ըսաւ. – Քա՛ջ եղէք, ես եմ, մի՛ վախնաք։</verse>
				<verse number="51">Ապա նաւակ բարձրացաւ անոնց քով, եւ հովը դադրեցաւ։ Աշակերտները աւելի ապշեցան եւ շատ զարմացան։</verse>
				<verse number="52">Անոնք արդէն իսկ չէին հասկցած հացի հրաշքին իմաստը եւ հիմա ալ իրենց միտքը փակուած էր։</verse>
				<verse number="53">Ապա լիճին դիմացը անցնելով եկան Գեննեսարէթ, ուր ցամաք ելան։</verse>
				<verse number="54">Հազիւ նաւակէն դուրս ելան, այդտեղի ժողովուրդը անմիջապէս ճանչցաւ Յիսուսը։</verse>
				<verse number="55">Յիսուս ո՛ւր որ երթար, ամբողջ գաւառին մէջ, մարդիկ իր ետեւէն հոս ու հոն կը վազէին եւ իրեն կը բերէին հիւանդները իրենց անկողիններուն մէջ։</verse>
				<verse number="56">Եւ ո՛ւր որ մտնէր՝ գիւղ, քաղաք կամ ագարակ, այդ տեղերու մարդիկը իրենց հիւանդները հրապարակներու վրայ կը դնէին եւ կ՚աղաչէին որ գոնէ թոյլ տայ հիւանդներուն, որ իր հագուստի քղանցքին դպչին։ Եւ անոնք որ դպան՝ բժշկուեցան։</verse>
			</chapter>
			<chapter number="7">
				<verse number="1">Փարիսեցիները եւ Օրէնքի ուսուցիչներէն ոմանք, որոնք Երուսաղէմէն եկած էին, հաւաքուեցան Յիսուսի շուրջ։</verse>
				<verse number="2">Անոնք երբ տեսան որ Յիսուսի աշակերտներէն ոմանք պիղծ ձեռքով՝ այսինքն առանց լուացուելու ճաշ կ՚ուտեն, սկսան բամբասել։</verse>
				<verse number="3">Որովհետեւ Փարիսեցիները եւ բոլոր Հրեաները ճաշ չեն ուտեր, եթէ իրենց ձեռքերը նախ լաւ մը չլուան, պահելու համար իրենց նախնիքներէն եկած աւանդութիւնը ։</verse>
				<verse number="4">Նոյնպէս, երբ շուկայէն տուն կու գան, նախ կը լուացուին եւ ապա կ՚ուտեն։ Հինէն եկած ուրիշ աւանդութիւններ ալ կը պահեն, ինչպէս՝ գաւաթներու, սափորներու, պղնձեայ կաթսաներու եւ մահճակալներու լուացումները։</verse>
				<verse number="5">Ուստի Փարիսեցիներն ու Օրէնքի ուսուցիչները հարցուցին Յիսուսի. – Ինչո՞ւ աշակերտներդ նախնիքներու աւանդութիւնը չեն պահեր եւ անլուայ ձեռքով կը ճաշեն։</verse>
				<verse number="6">Յիսուս անոնց պատասխանեց. – Եսայի մարգարէն ճիշդ մարգարէացած է ձեզի՝ կեղծաւորներուդ համար, երբ կ՚ըսէ.– «Այս ժողովուրդը միայն իր շրթունքներով զիս կը պատուէ, մինչ իր սիրտը շատ հեռու է ինձմէ։</verse>
				<verse number="7">Պարապ տեղ զիս կը պաշտեն, որովհետեւ իրենց սորվեցուցածները մարդոց կողմէ տրուած պատուիրաններ են»։</verse>
				<verse number="8">Արդարեւ ձգած էք Աստուծոյ պատուիրանը եւ մարդոց աւանդութիւնը կը պահէք։</verse>
				<verse number="9">Եւ աւելցուց. – Ձեր աւանդութիւնը պահելու համար աղէկ գտեր էք Աստուծոյ պատուիրանը անարգելու ձեւը։</verse>
				<verse number="10">Օրինակ, Մովսէս պատուիրեց ձեզի՝ ըսելով. «Պատուէ՛ հայրդ ու մայրդ» եւ ուրիշ տեղ մը կ՚ըսէ. «Ով որ իր հայրը կամ մայրը անիծէ՝ մահուան պիտի դատապարտուի»։</verse>
				<verse number="11">Մինչդեռ դուք կը սորվեցնէք՝ թէ «Ով որ իր հօրը կամ մօրը ըսէ.– “Այն օգնութիւնը որ ինձմէ պիտի ստանայիր՝ կորբան է, այսինքն Աստուծոյ նուիրուած է”,</verse>
				<verse number="12">ա՛լ չի կրնար օգնել իր հօրը կամ մօրը»։</verse>
				<verse number="13">Այսպիսով ահա Աստուծոյ պատուիրանը կ՚անարգէք ձեր սորվեցուցած աւանդութեամբ։ Տակաւին ասոր պէս շատ բաներ ալ կան որ կ՚ընէք։</verse>
				<verse number="14">Յետոյ Յիսուս իր մօտ կանչեց ամբողջ ժողովուրդը եւ ըսաւ անոնց. – Բոլորդ ալ ինծի մտիկ ըրէք ու լա՛ւ հասկցէք։</verse>
				<verse number="15">Ո՛չ մէկ բան, որ դուրսէն կը մտնէ մարդուն մէջ՝ կրնայ պղծել զայն, այլ ինչ որ դուրս կ՚ելլէ մարդէն՝ ա՛յն է որ կը պղծէ մարդը։</verse>
				<verse number="16">Ականջ ունեցողը թող լսէ՛։</verse>
				<verse number="17">Երբ ժողովուրդէն բաժնուեցաւ եւ տուն մտաւ, աշակերտները իրեն հարցուցին թէ ի՛նչ ըսել կ՚ուզէր իր հանելուկային խօսքով։</verse>
				<verse number="18">Յիսուս ըսաւ անոնց. – Դո՞ւք ալ այդպէս անմիտ էք։ Չէ՞ք գիտեր, թէ ի՛նչ որ դուրսէն մարդուն ներսը կը մտնէ՝ չի կրնար զայն պղծել,</verse>
				<verse number="19">որովհետեւ սիրտին մէջ չէ որ կը մտնէ, այլ՝ անոր ստամոքսը եւ ապա դուրս կ՚ելլէ, մաքրելով բոլոր կերածները։</verse>
				<verse number="20">Եւ ապա շարունակեց. – Ընդհակառակը, ինչ որ մարդէն դուրս կ՚ելլէ՝ ա՛յն է որ կը պղծէ մարդս։</verse>
				<verse number="21">Որովհետեւ մարդուն ներսէն, այսինքն սիրտէն է որ կ՚ելլեն չար մտածումները.– շնութիւն, պոռնկութիւն,</verse>
				<verse number="22">գողութիւն, սպանութիւն, ագահութիւն, չարութիւն, նենգութիւն, գիջութիւն, չար նախանձ, հայհոյութիւն, ամբարտաւանութիւն, անզգամութիւն։</verse>
				<verse number="23">Այս բոլոր չար բաներն են որ մարդուս ներսէն ելլելով՝ կը պղծեն զայն։</verse>
				<verse number="24">Ապա հոնկէ ելլելով՝ եկաւ Տիւրոսի եւ Սիդոնի սահմանները։ Տուն մը մտաւ եւ չուզեց որ ոեւէ մէկը գիտնայ իր հոն ըլլալը. բայց չկրցաւ ծածուկ պահել։</verse>
				<verse number="25">Կին մը, որուն աղջիկը չար ոգիէ կը տառապէր, լսելով իր մասին, եկաւ ինկաւ անոր ոտքերուն առջեւ։</verse>
				<verse number="26">Կինը որ հեթանոս մըն էր, Սուրիական Փիւնիկէէն, կ՚աղաչէր Յիսուսի որ իր աղջկան մէջէն չար ոգին դուրս հանէ։</verse>
				<verse number="27">Բայց Յիսուս ըսաւ. – Ձգէ որ նախ մանուկները կշտանան, որովհետեւ ճիշդ չէ՛ մանուկներուն ձեռքէն հացը առնել եւ շուներուն նետել։</verse>
				<verse number="28">Իսկ կինը պատասխանեց. – Տէ՛ր, նոյնիսկ շուները սեղանին տակ կը կերակրուին մանուկներու թափած փշրանքներէն։</verse>
				<verse number="29">Յիսուս ըսաւ անոր. – Այդ խօսքիդ համար՝ գնա՛, աղջիկիդ մէջէն չար ոգին դուրս ելած է։</verse>
				<verse number="30">Անիկա տուն գնաց եւ աղջիկը անկողինին մէջ պառկած գտաւ, չար ոգին անկէ դուրս ելած։</verse>
				<verse number="31">Յիսուս Տիւրոսի սահմաններէն մեկնելով, Սիդոնի վրայով անցաւ Դեկապոլիսի սահմաններէն եւ եկաւ Գալիլեայի լիճին եզերքը։</verse>
				<verse number="32">Եւ ահա իրեն բերին խուլ եւ համր մարդ մը, խնդրելով որ ձեռքը դնէ անոր վրայ։</verse>
				<verse number="33">Յիսուս զայն ամբոխէն հեռու՝ մէկ կողմ տարաւ, մատները անոր ականջներուն մէջ դրաւ, յետոյ թքեց եւ դպաւ անոր լեզուին։</verse>
				<verse number="34">Ապա երկինք նայեցաւ, հառաչեց եւ ըսաւ. – Եփփաթա՛, որ կը նշանակէ՝ «Բացուէ՛»։</verse>
				<verse number="35">Նոյն վայրկեանին անոր ականջները բացուեցան, եւ լեզուն բացուելով՝ սկսաւ կանոնաւոր կերպով խօսիլ։</verse>
				<verse number="36">Յետոյ Յիսուս պատուիրեց ժողովուրդին, որ ոեւէ մէկուն չըսեն։ Սակայն ի՛նչքան ալ անիկա կը պատուիրէր որ չտարածեն, անոնք առաւել չափով կը պատմէին այս մասին։</verse>
				<verse number="37">Մարդիկ ծայր աստիճան կը զարմանային եւ կ՚ըսէին. – Այս մարդը ամէն ինչ լաւ կը կատարէ. նոյնիսկ խուլերուն լսել կու տայ եւ համրերուն՝ խօսիլ։</verse>
			</chapter>
			<chapter number="8">
				<verse number="1">Այդ օրերուն դարձեալ մեծ բազմութիւն մը հաւաքուեցաւ, եւ ուտելիք ոչինչ ունէին։ Յիսուս կանչեց իր աշակերտները եւ ըսաւ անոնց. –</verse>
				<verse number="2">Կը խղճամ այս ժողովուրդին, որովհետեւ ահա երեք օր է որ մօտս են եւ հիմա ոչինչ ունին ուտելիք։</verse>
				<verse number="3">Եթէ զիրենք անօթի տուն ղրկեմ՝ ճամբու ընթացքին կրնան մարիլ, որովհետեւ անոնցմէ ոմանք հեռու տեղերէ եկած են։</verse>
				<verse number="4">Աշակերտները պատասխանեցին. – Այս ամայի վայրին մէջ ուրկէ՞ կրնաս զանոնք կշտացնելու չափ հաց գտնել։</verse>
				<verse number="5">Յիսուս հարցուց. – Քանի՞ հաց ունիք։ – Եօթը,– պատասխանեցին անոնք։</verse>
				<verse number="6">Յիսուս հրամայեց ժողովուրդին որ գետին նստին։ Ապա առաւ եօթը հացը, շնորհակալութիւն յայտնեց Աստուծոյ, կտրեց եւ իր աշակերտներուն տուաւ որ հրամցընեն։ Անոնք ալ հրամցուցին ժողովուրդին։</verse>
				<verse number="7">Քանի մը մանր ձուկեր ալ ունէին։ Յիսուս անոնք ալ օրհնեց եւ հրամայեց որ հրամցնեն։</verse>
				<verse number="8">Բոլորն ալ կերան ու կշտացան, եւ աշակերտները աւելցած կտորները հաւաքելով՝ եօթը զամբիւղ լեցուցին։</verse>
				<verse number="9">Իսկ ուտողները շուրջ չորս հազար հոգիէին։ Ապա Յիսուս արձակեց ժողովուրդը,</verse>
				<verse number="10">իսկ ինք անմիջապէս աշակերտներուն հետ նաւակ մտաւ եւ եկաւ Դալմանունայի կողմերը։</verse>
				<verse number="11">Փարիսեցիները եկան եւ սկսան Յիսուսի հետ վիճաբանիլ։ Անոնք զինք փորձելու համար՝ իրմէ նշան մը կ՚ուզէին, Աստուծմէ վկայուած ըլլալը հաստատելու համար։</verse>
				<verse number="12">Յիսուս խոր հառաչեց եւ ըսաւ. – Ինչո՞ւ այս սերունդի մարդիկը նշան կ՚ուզեն. վստահ գիտցէք, որ ձեզի նշան պիտի չտրուի՛։</verse>
				<verse number="13">Ապա ձգեց զանոնք եւ դարձեալ նաւակ մտնելով՝ գնաց լիճին դիմացի կողմը։</verse>
				<verse number="14">Աշակերտները սակայն մոռցան հաց առնել, եւ միայն մէկ հաց ունէին իրենց հետ նաւակին մէջ։</verse>
				<verse number="15">Յիսուս անոնց պատուիրեց. – Զգուշացէ՛ք Փարիսեցիներու եւ Հերովդէսի կողմնակիցներու խմորէն ։</verse>
				<verse number="16">Աշակերտները իրենք իրենց կը խորհէին ու կ՚ըսէին. «Այսպէս կ՚ըսէ, «որովհետեւ հաց չունինք»։</verse>
				<verse number="17">Յիսուս գիտցաւ անոնց մտածումը եւ ըսաւ. – Թերահաւատնե՛ր, ինչո՞ւ դուք ձեզի կը խորհիք թէ հաց չունիք։ Տակաւին չէ՞ք հասկնար ու չէ՞ք ըմբռներ։ Ձեր մտքերը ապո՞ւշ կտրած են։</verse>
				<verse number="18">Աչք ունիք՝ չէ՞ք տեսներ, ականջ ունիք՝ չէ՞ք լսեր։ Չէ՞ք հասկնար տակաւին։ Չէ՞ք յիշեր,</verse>
				<verse number="19">թէ ի՛նչպէս հինգ հացով հինգ հազար հոգի կերակրուեցան, եւ կտորները քանի՞ սակառի մէջ հաւաքեցիք։ Անոնք պատասխանեցին. – Տասներկու։ –</verse>
				<verse number="20">Եւ երբ եօթը հացով չորս հազար հոգի կերակրուեցան, քանի՞ զամբիւղի մէջ հաւաքեցիք կտորները։ – Եօթը,– պատասխանեցին։</verse>
				<verse number="21">Եւ Յիսուս ըսաւ. – Ու տակաւին չէ՞ք հասկնար։</verse>
				<verse number="22">Ապա Բեթսայիդա եկան։ Հոն Յիսուսի բերին կոյր մը եւ կ՚աղաչէին իրեն որ դպչի անոր։</verse>
				<verse number="23">Յիսուս կոյրին ձեռքը բռնելով՝ զայն գիւղէն դուրս հանեց, թուքով թրջեց անոր աչքերը եւ ապա ձեռքով դպաւ անոր աչքերուն եւ հարցուց. – Բան մը կը տեսնե՞ս։</verse>
				<verse number="24">Անիկա աչքերը բացաւ եւ ըսաւ. – Մարդիկ կը տեսնեմ, որոնք կարծես ծառ են, բայց կը քալեն։</verse>
				<verse number="25">Յիսուս դարձեալ ձեռքերը դրաւ անոր աչքերուն վրայ։ Անիկա աչքերը բացաւ, նայեցաւ եւ տեսողութիւնը վերագտնելով՝ ամէն ինչ յստակ կը տեսնէր։</verse>
				<verse number="26">Յիսուս զայն տուն ղրկեց եւ ըսաւ. – Գիւղ մի՛ մտներ, այլ տունդ գնա։ Իսկ երբ գիւղ երթաս՝ հոն ոեւէ մէկուն բան չըսես։</verse>
				<verse number="27">Ապա Յիսուս իր աշակերտներուն հետ գնաց Փիլիպպոսի կառուցած Կեսարիայի գիւղերը։ Ճամբու ընթացքին անոնց հարցուց. – Մարդիկ իմ մասիս ի՞նչ կ՚ըսեն, ո՞վ եմ ես։</verse>
				<verse number="28">Անոնք պատասխանեցին. – Ոմանք կ՚ըսեն՝ թէ Յովհաննէս Մկրտիչն ես, ոմանք՝ Եղիա մարգարէն, իսկ ուրիշներ՝ մարգարէներէն մէկը։</verse>
				<verse number="29">Յիսուս հարցուց անոնց. – Իսկ դո՞ւք ինչ կ՚ըսէք իմ մասիս. ո՞վ եմ ես։ Պետրոս պատասխանեց. – Դուն Քրիստոսը՝ Օծեալն ես։</verse>
				<verse number="30">Յիսուս խստիւ պատուիրեց անոնց, որ ոեւէ մէկուն չըսեն ասիկա։</verse>
				<verse number="31">Ապա Յիսուս իր աշակերտներուն սկսաւ ուսուցանել եւ ըսաւ. – Մարդու Որդին շատ պիտի չարչարուի եւ մերժուի երէցներէն, աւագ քահանաներէն եւ Օրէնքի ուսուցիչներէն, պիտի սպաննուի եւ սակայն երրորդ օրը յարութիւն պիտի առնէ։</verse>
				<verse number="32">Յիսուս այս բաները յստակօրէն յայտնեց իր աշակերտներուն։ Ասոր վրայ, Պետրոս մէկ կողմ առաւ զայն եւ սկսաւ յանդիմանել։</verse>
				<verse number="33">Իսկ Յիսուս դարձաւ եւ աշակերտները տեսնելով՝ յանդիմանեց Պետրոսը, ըսելով. – Ետի՛ս գնա, Սատանա՛յ, որովհետեւ Աստուծոյ ծրագիրներուն համաձայն չես խորհիր, այլ մարդոց մտահոգութիւնը կ՚արտայայտես։</verse>
				<verse number="34">Ապա իր մօտ կանչեց ժողովուրդը իր աշակերտներուն հետ միասին եւ ըսաւ անոնց. – Եթէ մէկը ուզէ ինծի հետեւիլ՝ թող ուրանայ իր անձը, առնէ իր խաչը եւ ետեւէս գայ։</verse>
				<verse number="35">Որովհետեւ ով որ ուզէ իր կեանքը փրկել՝ պիտի կորսնցնէ զայն, եւ ով որ ինծի եւ Աւետարանին համար իր կեանքը կորսնցնէ՝ պիտի փրկէ զայն։</verse>
				<verse number="36">Ի՞նչ օգուտ, երբ մէկը ամբողջ աշխարհը շահի, բայց իր կեանքը կորսնցնէ։</verse>
				<verse number="37">Որովհետեւ իր կեանքին փոխարէն ի՞նչ փրկագին կրնայ տալ։</verse>
				<verse number="38">Ով որ զիս կամ խօսքերս ընդունիլը ամօթ նկատէ, Աստուծոյ անհաւատարիմ եւ մեղաւոր այս սերունդին մէջ, Մարդու Որդին ալ զայն ընդունիլը ամօթ պիտի նկատէ՝ երբ գայ իր Հօրը փառքով, սուրբ հրեշտակներուն հետ։</verse>
			</chapter>
			<chapter number="9">
				<verse number="1">Եւ Յիսուս աւելցուց. - Վստահ եղէք, որ հոս գտնուողներէն ոմանք պիտի չմեռնին, մինչեւ տեսնեն Աստուծոյ թագաւորութիւնը, որ զօրութեամբ պիտի գայ։</verse>
				<verse number="2">Վեց օր ետք՝ Յիսուս իր հետ առաւ Պետրոսը, Յակոբոսը եւ Յովհաննէսը եւ զանոնք բարձր լեռ մը հանեց, ուր առանձին էին։ Հոն այլակերպեցաւ անոնց առջեւ.</verse>
				<verse number="3">հագուստները փայլուն, ձիւնի պէս ճերմակ եղան, այնքան՝ որ աշխարհի վրայ ո՛չ մէկ թափիչ կրնար այդպէս ճերմակ դարձնել։</verse>
				<verse number="4">Եւ անոնց երեւցաւ Եղիան, Մովսէսի հետ միասին, որոնք Յիսուսի հետ կը խօսէին։</verse>
				<verse number="5">Պետրոս ըսաւ Յիսուսի. – Վարդապե՛տ, լաւէոր հոս մնանք. երեք վրաններ շինենք՝ մէկը քեզի, մէկը Մովսէսի եւ միւսը Եղիայի համար։</verse>
				<verse number="6">Անոնք ա՛յնքան վախցած էին, որ Պետրոս չէր գիտեր թէ ինչ կ՚ըսէր։</verse>
				<verse number="7">Ամպ մը ծածկեց զիրենք, եւ ամպին մէջէն լսուեցաւ ձայն մը, որ կ՚ըսէր. –Ասիկա է իմ սիրելի Որդիս. անոր մտիկ ըրէք։</verse>
				<verse number="8">Անոնք յանկարծ չորս կողմ նայեցան, բայց Յիսուսէ զատ ոչ ոք տեսան իրենց հետ։</verse>
				<verse number="9">Եւ մինչ լեռնէն վար կ՚իջնէին, Յիսուս անոնց պատուիրեց որ իրենց տեսածին մասին ոեւէ մէկուն բան չըսեն, մինչեւ որ Մարդու Որդին մեռելներէն յարութիւն առնէ։</verse>
				<verse number="10">Անոնք Յիսուսի այս պատուէրը մտքի մէջ պահեցին, բայց իրարու հարց կու տային թէ ի՛նչ կը նշանակէ «մեռելներէն յարութիւն առնել»։</verse>
				<verse number="11">Եւ հարցուցին Յիսուսի. – Ինչո՞ւ Օրէնքի ուսուցիչները կ՚ըսեն՝ թէ նախ Եղիան պէտք է գայ։</verse>
				<verse number="12">Անիկա պատասխանեց. – Ճիշդ է, որ նախ Եղիան գալով ամէն ինչ կարգի պիտի դնէ։ Սակայն եւ այնպէս՝ ինչո՞ւ Սուրբ գիրքերը կ՚ըսեն թէ Մարդու Որդին շատ պիտի չարչարուի եւ անարգուի։</verse>
				<verse number="13">Բայց կ՚ըսեմ ձեզի, թէ Եղիան արդէն իսկ եկած է, եւ մարդիկ անոր հետ իրենց ուզածին պէս վարուեցան, ինչպէս որ Սուրբ գիրքերուն մէջ անոր մասին գրուած է։</verse>
				<verse number="14">Երբ միւս աշակերտներուն քով եկան, տեսան որ բազմութիւն մը անոնց շուրջ հաւաքուած էր եւ Օրէնքի ուսուցիչներ կը վիճաբանէին անոնց հետ։</verse>
				<verse number="15">Ամբողջ ժողովուրդը հազիւ զինք տեսած՝ զարմացաւ եւ իր քով վազեց ողջունելու համար զինք։</verse>
				<verse number="16">Յիսուս հարցուց իր աշակերտներուն։ – Ի՞նչ բանի շուրջ կը վիճաբանէիք անոնց հետ։</verse>
				<verse number="17">Ժողովուրդէն մէկը ըսաւ Յիսուսի. – Վարդապե՛տ, քեզի բերի զաւակս, որ չար ոգիին պատճառով համր դարձած է։</verse>
				<verse number="18">Ուր որ պատահի, չար ոգին զինք կը զգետնէ. տղուս բերանը կը փրփրի, եւ ակռաները կը կրճտէ ու ապա կը պրկուի։ Աշակերտներուդ ըսի որ հանեն չար ոգին, բայց չկրցան։</verse>
				<verse number="19">Յիսուս պատասխանեց անոնց. – Ո՛վ անհաւատ սերունդ, մինչեւ ե՞րբ ձեզի հետ պիտի ըլլամ. մինչեւ ե՞րբ պիտի հանդուրժեմ ձեզի։ Հո՛ս բերէք զայն։</verse>
				<verse number="20">Եւ անոնք բերին։ Չար ոգին հազիւ Յիսուսը տեսած՝ ցնցեց տղան, որ գետին ինկաւ եւ սկսաւ տապլտկիլ՝ բերանը փրփուրներով լեցուն։</verse>
				<verse number="21">Յիսուս անոր հօրը հարցուց. – Ո՞րքան ատենէ ի վեր ասիկա կը պատահի իրեն։ – Մանկութենէն ի վեր,– պատասխանեց հայրը։ –</verse>
				<verse number="22">Չար ոգին զինք սպաննելու համար շատ անգամ կրակի եւ ջուրի մէջ կը նետէ զինք։ Արդ, եթէ կրնաս բան մը ընել, Տէ՜ր, խղճա՛ եւ օգնէ՛ մեզի։</verse>
				<verse number="23">Յիսուս ըսաւ. – Ըսիր՝ «Եթէ կրնաս»։ Ամէն ինչ կարելի է անոր համար՝ որ կը հաւատայ։</verse>
				<verse number="24">Անմիջապէս տղուն հայրը գոչեց. – Կը հաւատա՛մ, օգնէ՛ որ հաւատքս զօրանայ։</verse>
				<verse number="25">Յիսուս երբ տեսաւ որ ժողովուրդը չորս կողմէն կը դիզուի, սաստեց չար ոգին՝ ըսելով. – Համր եւ խո՛ւլ ոգի, կը հրամայեմ որ դո՛ւրս ելլես տղուն մէջէն եւ անգամ մըն ալ չմտնե՛ս։</verse>
				<verse number="26">Չար ոգին աղաղակով մը զգետնեց տղան եւ դուրս ելաւ անկէ։ Տղան մեռելի պէս եղաւ, այնպէս որ շատեր ըսին թէ մեռաւ։</verse>
				<verse number="27">Յիսուս բռնեց անոր ձեռքէն, վերցուց, եւ տղան ոտքի կանգնեցաւ։</verse>
				<verse number="28">Երբ Յիսուս տուն մտաւ, աշակերտները առանձին հարցուցին անոր. – Մե՞նք ինչու չկրցանք հանել չար ոգին։</verse>
				<verse number="29">Յիսուս պատասխանեց. – Այդ տեսակ չար ոգին միայն աղօթքով եւ ծոմապահութեամբ կարելի է դուրս հանել։</verse>
				<verse number="30">Անոնք այդտեղը ձգեցին եւ անցան Գալիլեայի մէջէն։ Յիսուս չէր ուզեր որ մէկը գիտնայ,</verse>
				<verse number="31">որովհետեւ իր աշակերտներուն կը սորվեցնէր, ըսելով. – Մարդու Որդին պիտի մատնուի մարդոց ձեռքը, որոնք պիտի սպաննեն զայն։ Բայց սպանութենէն երեք օր ետք անիկա յարութիւն պիտի առնէ։</verse>
				<verse number="32">Անոնք չէին հասկնար այս խօսքին իմաստը եւ կը վախնային հարցնելու։</verse>
				<verse number="33">Կափառնաում եկան։ Երբ տուն մտան, Յիսուս հարցուց իր աշակերտներուն. – Ի՞նչ բանի մասին կը վիճաբանէիք ճամբու ընթացքին։</verse>
				<verse number="34">Անոնք լուռ մնացին, որովհետեւ ճամբու ընթացքին իրարու հետ կը վիճաբանէին թէ ո՛վ է մեծը։</verse>
				<verse number="35">Երբ նստաւ, կանչեց տասներկու աշակերտները եւ ըսաւ անոնց. – Եթէ մէկը կ՚ուզէ առաջին ըլլալ՝ թող բոլորին վերջինը եւ բոլորին սպասաւորը ըլլայ։</verse>
				<verse number="36">Ապա փոքրիկ մը առաւ, անոնց մէջտեղ կանգնեցուց եւ զայն գրկելով ըսաւ. –</verse>
				<verse number="37">Ով որ այսպիսի փոքրիկ մը իմ անունովս ընդունի՝ զիս ընդունած կ՚ըլլայ, եւ ով որ զիս կ՚ընդունի՝ ո՛չ թէ զիս, այլ զիս ղրկողը ընդունած կ՚ըլլայ։</verse>
				<verse number="38">Յովհաննէս ըսաւ անոր. – Վարդապե՛տ, մէկը տեսանք որ քու անունովդ չար ոգիներ կը հանէր եւ մենք արգիլեցինք իրեն, որովհետեւ մեզի հետ չի շրջիր։</verse>
				<verse number="39">Յիսուս ըսաւ. – Արգելք մի՛ ըլլաք իրեն, որովհետեւ ոեւէ մէկը չի՛ կրնար իմ անունովս հրաշք գործել եւ անմիջապէս ինծի դէմ խօսիլ։</verse>
				<verse number="40">Որովհետեւ ան որ մեզի հակառակ չէ, կը նշանակէ թէ մեր կողմն է։</verse>
				<verse number="41">Վստահ եղէք, թէ ան որ ձեզի գաւաթ մը ջուր կու տայ՝ որովհետեւ Քրիստոսի կը պատկանիք, իր վարձատրութիւնը պիտի չկորսնցնէ։ –</verse>
				<verse number="42">Եւ ով որ ինծի հաւատացող այս փոքրիկներէն մէկը գայթակղեցնէ, աւելի լաւ կ՚ըլլայ, որ գայթակղեցնողին վիզին մեծ երկանաքար անցուի եւ ծովը ձգուի։</verse>
				<verse number="43">Եթէ ձեռքդ քեզ կը գայթակղեցնէ՝ կտրէ՛ զայն, որովհետեւ աւելի լաւ է խեղանդամ մտնել յաւիտենական կեանքը, քան թէ երկու ձեռք ունենալ եւ իյնալ դժոխքի անշէջ կրակին մէջ։</verse>
				<verse number="44">...</verse>
				<verse number="45">Եթէ ոտքդ քեզ կը գայթակղեցնէ՝ կտրէ՛ զայն. աւելի լաւ է կաղ ոտքով մտնել յաւիտենական կեանքը, քան թէ երկու ոտք ունենալ եւ իյնալ դժոխք։</verse>
				<verse number="46">...</verse>
				<verse number="47">Եթէ աչքդ քեզ կը գայթակղեցնէ՝ հանէ՛ զայն, աւելի լաւ է միականի մտնել Աստուծոյ արքայութիւնը, քան թէ երկու աչք ունենալ եւ իյնալ դժոխք,</verse>
				<verse number="48">ուր «զանոնք կրծող որդը չի մեռնիր եւ կրակը չի մարիր»։</verse>
				<verse number="49">Որովհետեւ ամէն մարդ կրակով պիտի մաքրուի, ինչպէս ամէն զոհ՝ աղով։</verse>
				<verse number="50">Լաւ բան է աղը, բայց եթէ իր համը կորսնցնէ՝ ինչո՞վ պիտի աղեն զայն։ Արդ, աղ ունեցէք դուք ձեր մէջ եւ իրարու հետ խաղաղութեամբ ապրեցէք։</verse>
			</chapter>
			<chapter number="10">
				<verse number="1">Յիսուս հոնկէ ելլելով՝ եկաւ Հրէաստանի սահմանները, Յորդանան գետին դիմացի կողմը, եւ դարձեալ ժողովուրդը խռնուեցաւ իր շուրջ, եւ ինք իր սովորութեան համաձայն նորէն անոնց կ՚ուսուցանէր։</verse>
				<verse number="2">Փարիսեցիները Յիսուսը փորձելու մտադրութեամբ մօտեցան անոր եւ հարցուցին. – Մեր Օրէնքին համաձայն մէկը իրաւունք ունի՞ իր կինը արձակելու։</verse>
				<verse number="3">Յիսուս անոնց պատասխանեց. – Մովսէս ի՞նչ օրէնք սահմանեց ձեզի։</verse>
				<verse number="4">Անոնք պատասխանեցին. – Մովսէս մեզի արտօնութիւն տուաւ բաժանման թուղթ տալու կնոջ եւ արձակելու զայն։</verse>
				<verse number="5">Յիսուս ըսաւ անոնց. – Մովսէս ձեր խստասրտութեա՛ն պատճառով այդ օրէնքը սահմանեց։</verse>
				<verse number="6">Սակայն սկիզբէն, արարածներու ստեղծագործութեան ժամանակ, Աստուած «արու եւ էգ ստեղծեց մարդիկը» եւ ըսաւ անոնց.</verse>
				<verse number="7">«Այս պատճառով այրը պիտի ձգէ իր հայրն ու մայրը եւ իր կնոջ միանայ,</verse>
				<verse number="8">եւ երկուքը մէկ մարմին պիտի ըլլան»։ Հետեւաբար այլեւս երկու չեն, այլ՝ մէկ մարմին։</verse>
				<verse number="9">Արդ, ոեւէ մէկը թող չբաժնէ անոնք՝ որ Աստուած միացուց։</verse>
				<verse number="10">Տան մէջ աշակերտները դարձեալ նոյն նիւթին շուրջ հարցուցին Յիսուսի։</verse>
				<verse number="11">Անիկա պատասխանեց. – Ով որ իր կինը արձակէ եւ ուրիշ մը առնէ՝ շնութիւն ըրած կ՚ըլլայ առաջինին դէմ։</verse>
				<verse number="12">Կինն ալ, եթէ իր ամուսինէն արձակուելէն ետք ուրիշի մը հետ ամուսնանայ՝ կը շնայ։</verse>
				<verse number="13">Ժողովուրդէն ոմանք մանուկներ բերին Յիսուսի, որպէսզի ձեռքը դնէ անոնց վրայ, բայց աշակերտները սաստեցին բերողները։</verse>
				<verse number="14">Երբ Յիսուս տեսաւ, բարկացաւ եւ սաստեց աշակերտները, ըսելով. – Ձգեցէք որ մանուկները ինծի գան, արգելք մի՛ ըլլաք անոնց, որովհետեւ այդպիսիներուն է Աստուծոյ արքայութիւնը։</verse>
				<verse number="15">Լաւ գիտցէք, ով որ Աստուծոյ արքայութիւնը չ՚ընդունիր փոքրիկ մանուկի մը պէս, հոն պիտի չմտնէ։</verse>
				<verse number="16">Ապա գրկեց զանոնք եւ ձեռքը դնելով անոնց վրայ՝ օրհնեց զանոնք։</verse>
				<verse number="17">Հազիւ Յիսուս հոնկէ ճամբայ կ՚ելլէր, ահա մեծահարուստ մարդ մը վազելով եկաւ իր մօտ, ծունկի եկաւ եւ հարցուց. – Բարի՛ Վարդապետ, ի՞նչ պէտք է ընեմ յաւիտենական կեանքը ժառանգելու համար։</verse>
				<verse number="18">Յիսուս ըսաւ անոր. - Ինչո՞ւ զիս բարի կը կոչես։ Միայն Աստուածբարի է։</verse>
				<verse number="19">Պատուիրանները գիտես. «Մի՛ շնար, մի՛ սպաններ, մի՛ գողնար, սուտ վկայութիւն մի՛ տար, ուրիշին իրաւունքը մի՛ յափշտակեր, պատուէ՛ հայրդ ու մայրդ»։</verse>
				<verse number="20">Անիկա պատասխանեց։ – Վարդապե՛տ, այդ բոլորը պատանութենէս ի վեր պահած եմ, հետեւաբար ալ ի՞նչ կը պակսի ինծի։</verse>
				<verse number="21">Յիսուս սիրով աչքերը յառեց անոր եւ ըսաւ. - Մէկ բան տակաւին պէտք է ընես։ Եթէ կ՚ուզես կատարեալ ըլլալ՝ գնա՛, ինչ որ ունիս՝ ծախէ եւ աղքատներուն տուր. այդպիսով երկինքի մէջ գանձ պիտիունենաս, եւ յետոյ ա՛ռ խաչդ եւ հետեւէ՛ ինծի։</verse>
				<verse number="22">Երիտասարդը երբ ասիկա լսեց, խոժոռեցաւ եւ տրտում–տխուր գնաց, որովհետեւ շատ հարուստ էր։</verse>
				<verse number="23">Յիսուս չորս կողմը նայելով՝ ըսաւ աշակերտներուն. – Որքա՜ն դժուար է հարստութիւն ունեցողներուն համար՝ Աստուծոյ արքայութիւնը մտնել։</verse>
				<verse number="24">Աշակերտները այս խօսքերուն վրայ զարմացան, բայց Յիսուս շարունակեց եւ ըսաւ. – Որդեակներ, որքա՜ն դժուար է հարստութեան վրայ յոյս դնողներուն համար՝ Աստուծոյ արքայութիւնը մտնել։</verse>
				<verse number="25">Շատ աւելի դիւրին է որ պարանը ասեղի ծակէն մտնէ, քան հարուստը՝ Աստուծոյ արքայութիւնը։</verse>
				<verse number="26">Աշակերտները ա՛լ աւելի զարմացան եւ իրարու ըսին. – Ուրեմն ո՞վ կրնայ փրկուիլ։</verse>
				<verse number="27">Յիսուս նայեցաւ անոնց եւ ըսաւ. – Մարդոց համար ատիկա անկարելի է, բայց ո՛չ Աստուծոյ համար. որովհետեւ ամէն ինչ կարելի է Աստուծոյ համար։</verse>
				<verse number="28">Ասոր վրայ Պետրոս ըսաւ Յիսուսի. – Ահա մեր ամբողջ ունեցածը ձգեցինք եւ հետեւեցանք քեզի։</verse>
				<verse number="29">Յիսուս անոր ըսաւ. – Վստա՛հ եղէք, ով որ կը ձգէ տուն, եղբայրներ, քոյրեր, հայր, մայր, զաւակներ եւ ագարակներ՝ ինծի համար կամ Աւետարանին համար,</verse>
				<verse number="30">ներկայ կեանքին մէջ հարիւրապատիկ տուներ, եղբայրներ, քոյրեր, մայրեր, զաւակներ եւ ագարակներ պիտի ունենայ, ինչպէս նաեւ հալածանքներ պիտի կրէ, եւ գալիք աշխարհին մէջ յաւիտենական կեանքը պիտի ժառանգէ։</verse>
				<verse number="31">Շատեր որոնք հիմա առաջին են՝ վերջին պիտի ըլլան, եւ շատ մը վերջին եղողներ՝ առաջին։</verse>
				<verse number="32">Յիսուս եւ իր աշակերտները ճամբայ ելած էին Երուսաղէմ երթալու համար։ Յիսուս անոնցմէ առաջ անցած կ՚երթար, եւ իր աշակերտները զարմացած էին, իսկ անոնց հետեւող մարդիկը կը վախնային։ Յիսուս տասներկու աշակերտները դարձեալ մէկ կողմ առնելով՝ սկսաւ անոնց ըսել ինչ որ իրեն պիտի պատահէր։ –</verse>
				<verse number="33">Ահա Երուսաղէմ կ՚երթանք,– ըսաւ,– ուր Մարդու Որդին պիտի մատնուի աւագ քահանաներուն եւ Օրէնքի ուսուցիչներուն ձեռքը, որոնք զինք մահուան պիտի դատապարտեն եւ ապա հեթանոսներուն ձեռքը յանձնեն։</verse>
				<verse number="34">Անոնք պիտի ծաղրեն զինք, ծեծեն, թքնեն վրան եւ սպաննեն, բայց երեք օր ետք անիկա յարութիւն պիտի առնէ։</verse>
				<verse number="35">Յակոբոսն ու Յովհաննէսը՝ Զեբեդէոսի որդիները, Յիսուսի մօտենալով՝ սկսան միասին քալել եւ ըսին Յիսուսի. – Վարդապե՛տ, կ՚ուզենք որ մեր խնդրանքը կատարես։</verse>
				<verse number="36">Յիսուս հարցուց. – Ի՞նչ կ՚ուզէք որ ընեմ ձեզի։</verse>
				<verse number="37">Անոնք պատասխանեցին. – Երբ թագաւորութեանդ փառքի գահին նստիս, շնորհէ՛ որ մենք քու աջ եւ ձախ կողմդ նստինք։</verse>
				<verse number="38">Յիսուս ըսաւ անոնց. – Չէք գիտեր թէ ի՛նչ կ՚ուզէք։ Կրնա՞ք խմել տառապանքի այն բաժակէն, որմէ ես պիտի խմեմ, կամ կրնա՞ք յանձն առնել այն մկրտութիւնը, որով ես պիտի մկրտուիմ։ –</verse>
				<verse number="39">Կրնա՛նք,– պատասխանեցին անոնք։ Յիսուս ըսաւ անոնց. – Արդարեւ դուք պիտի խմէք այն բաժակէն, որմէ ես պիտի խմեմ եւ մկրտուիք այն մկրտութեամբ, որով ես պիտի մկրտուիմ,</verse>
				<verse number="40">բայց իմ աջ եւ ձախ կողմս նստեցնելու իրաւունքը իմս չէ, այլ այդ տեղերը պիտի տրուին անոնց՝ որոնց համար պատրաստուած են։</verse>
				<verse number="41">Երբ միւս տասը աշակերտները լսեցին ասիկա, սկսան բարկանալ Յակոբոսի եւ Յովհաննէսի վրայ։</verse>
				<verse number="42">Յիսուս զանոնք իր մօտ կանչեց եւ ըսաւ. – Գիտէք որ ազգերու իշխան նկատուածները կը տիրեն իրենց հպատակներուն վրայ եւ ղեկավարները կ՚իշխեն իրենց ժողովուրդներուն վրայ։</verse>
				<verse number="43">Բայց ձեր պարագային այդպէս պէտք չէ՛ ըլլայ։ Եթէ ձեզմէ մէկը ուզէ մեծ ըլլալ՝ պէտք է ձեր բոլորին սպասաւորը ըլլայ,</verse>
				<verse number="44">եւ եթէ ձեզմէ մէկը ուզէ առաջին ըլլալ՝ պէտք է բոլորին ծառան ըլլայ,</verse>
				<verse number="45">որովհետեւ Մարդու Որդին, ինքն ալ, չեկա՛ւ ուրիշներու կողմէ սպասաւորութիւն ընդունելու, այլ սպասաւորելու եւ իր կեանքը շատերու համար որպէս փրկագին տալու։</verse>
				<verse number="46">Երիքով եկան։ Երբ Յիսուս իր աշակերտներուն եւ մեծ բազմութեան մը հետ դուրս կու գար Երիքովէն, Տիմէի որդին՝ Բարտիմէոսը, որ կոյր մուրացկան մըն էր, ճամբու եզերքին նստած էր։</verse>
				<verse number="47">Երբ լսեց որ անցնողը Նազովրեցի Յիսուսն է, սկսաւ աղաղակել. – Դաւիթի՛ Որդի, Յիսո՜ւս, ողորմէ՛ ինծի։</verse>
				<verse number="48">Շատեր սաստեցին զայն որ լռէ, իսկ անիկա աւելի բարձր ձայնով կ՚աղաղակէր. – Դաւիթի՛ Որդի, ողորմէ՛ ինծի։</verse>
				<verse number="49">Յիսուս կանգ առաւ եւ հրամայեց իրեն բերել կոյրը։ Անոնք կանչեցին կոյրը եւ ըսին. – Քաջալերուէ՛, ե՛լ, քեզ կը կանչէ։</verse>
				<verse number="50">Անիկա վերարկուն նետեց, ոտքի ցատկեց եւ Յիսուսի մօտ եկաւ։</verse>
				<verse number="51">Յիսուս հարցուց անոր. – Ի՞նչ կ՚ուզես որ ընեմ քեզի։ Կոյրը պատասխանեց. – Վարդապե՛տ, կ՚ուզեմ որ աչքերս բացուին։</verse>
				<verse number="52">Յիսուս ըսաւ. – Գնա՛, հաւատքդ քեզ բժշկեց։ Անմիջապէս անոր աչքերը բացուեցան եւ ճամբու ընթացքին Յիսուսի կը հետեւէր։</verse>
			</chapter>
			<chapter number="11">
				<verse number="1">Երբ մօտեցան Երուսաղէմի, Բեթփագէիեւ Բեթանիայի, Ձիթենեաց լերան մօտիկը, Յիսուս իր աշակերտներէն երկու հոգի ղրկեց,</verse>
				<verse number="2">անոնց պատուիրելով. – Գացէք սա դիմացի գիւղը. հազիւ մտած՝ հոն կապուած աւանակ մը պիտի գտնէք, որուն վրայ ոչ ոք նստած է տակաւին։ Քակեցէ՛ք զայն եւ բերէ՛ք։</verse>
				<verse number="3">Եթէ ոեւէ մէկը հարցնէ՝ «Ինչո՞ւ կը քակէք աւանակը», իրենըսէք՝ «Տէրը անոր պէտք ունի», եւ անիկա անմիջապէս հոս պիտի ղրկէ զայն։</verse>
				<verse number="4">Երկու աշակերտները գացին եւ դուրսը փողոցին մէջ գտան աւանակը, տան մը դրան կապուած, ու քակեցին զայն։</verse>
				<verse number="5">Հոն կեցողներէն ոմանք ըսին. – Այդ ի՞նչ կ՚ընէք, ինչո՞ւ կը քակէք աւանակը։</verse>
				<verse number="6">Աշակերտները պատասխանեցին այնպէս՝ ինչպէս պատուիրած էր Յիսուս. ուստի թոյլ տուին իրենց։</verse>
				<verse number="7">Աշակերտները բերին զայն Յիսուսի եւ իրենց վերարկուները աւանակին վրայ դրին։ Ապա Յիսուս նստաւ անոր վրայ։</verse>
				<verse number="8">Շատեր իրենց վերարկուները կը փռէին ճամբուն վրայ, իսկ ուրիշներ ծառերէն ոստեր կը կտրէին եւ կը տարածէին ճամբուն վրայ։</verse>
				<verse number="9">Անոնք որոնք Յիսուսի առջեւէն կ՚երթային կամ կը հետեւէին իրեն, կ՚աղաղակէին.– «Ովսաննա՜ Բարձրեալին, օրհնեա՜լ ըլլաս դուն որ կու գաս Տիրոջ անունով.</verse>
				<verse number="10">օրհնեա՜լ ըլլայ քու թագաւորութիւնդ, մեր հօր Դաւիթի թագաւորութիւնը, որ կու գայ, խաղաղութի՜ւներկինքիմէջեւ փա՜ռք Բարձրեալին»։</verse>
				<verse number="11">Յիսուս Երուսաղէմ մտաւ եւ տաճար գնաց, ուր իր շուրջըամէն ինչ աչքէ անցուց։ Եւ որովհետեւ արդէն երեկոյ եղած էր, տասներկու աշակերտներուն հետ Բեթանիա գնաց։</verse>
				<verse number="12">Յաջորդ օր, երբ Բեթանիայէն կ՚ելլէին, Յիսուս անօթեցաւ։</verse>
				<verse number="13">Հեռուն տերեւներով լեցուն թզենի մը տեսնելով՝ գնաց դէպի ծառը, յուսալով որ վրան թուզ պիտի գտնէ։ Բայց երբ մօտեցաւ, տերեւէ զատ ոչինչ գտաւ, որովհետեւ թուզի ժամանակը չէր։</verse>
				<verse number="14">Յիսուս թզենիին ըսաւ. - Այլեւս մա՛րդ քեզմէ պտուղ թող չուտէ բնաւ։ Եւ ասիկա աշակերտները լսեցին։</verse>
				<verse number="15">Երուսաղէմեկան։ Յիսուստաճար մտաւեւսկսաւ դուրս հանել անոնք որոնք տաճարին մէջ առուծախ կ՚ընէին։ Լումայափոխներուն սեղանները եւ աղաւնեվաճառներուն աթոռները շրջեց</verse>
				<verse number="16">եւ թոյլ չտուաւ որ ոեւէ մէկը ոեւէ բան անցընէ տաճարին շրջափակին մէջէն։</verse>
				<verse number="17">Ապա ժողովուրդին սկսաւ ուսուցանել, ըսելով. – Սուրբ գիրքերուն մէջ գրուած է, թէ «Իմ տունս բոլոր ժողովուրդներուն համար աղօթքի տուն պիտի կոչուի», մինչ դուք զայն աւազակներու որջի վերածած էք։</verse>
				<verse number="18">Աւագ քահանաները եւ Օրէնքի ուսուցիչները լսեցին ասիկա եւ սկսան միջոց մը փնտռել, թէ ի՛նչպէս սպաննեն զայն։ Անոնք Յիսուսէն կը վախնային, որովհետեւ ամբողջ ժողովուրդը կը հիանար անոր ուսուցումներուն վրայ։</verse>
				<verse number="19">Երբ երեկոյ եղաւ, Յիսուս եւ իր աշակերտները ձգեցին քաղաքը։</verse>
				<verse number="20">Առաւօտ կանուխ, երբնոյն ճամբայէն կ՚անցնէին, տեսան թզենին, որ արմատէն չորցած էր։</verse>
				<verse number="21">Պետրոս յիշեց պատահածը եւ ըսաւ. – Վարդապե՛տ, ահաւասիկ թզենին որ անիծեցիր՝ չորցեր է։</verse>
				<verse number="22">Յիսուս ըսաւ անոնց. – Աստուծոյ վրայ հաւատք ունեցէք։</verse>
				<verse number="23">Վստա՛հ եղէք, ով որ այս լերան ըսէ. «Ե՛լ եւ ծով ինկիր», եւ եթէ մտքին մէջ չտարակուսի, այլ հաւատայ թէ իր ըսածը պիտի ըլլայ, ի՛նչ որ ըսէ՝ պիտի կատարուի։</verse>
				<verse number="24">Այս պատճառով կ՚ըսեմ ձեզի, թէ ի՛նչ որ աղօթքով խնդրէք, հաւատացէք որ պիտի ստանաք եւ ձեր խնդրածը պիտի տրուի ձեզի։</verse>
				<verse number="25">Եւ երբ կ՚աղօթէք, ներեցէ՛ք եթէ բան մը ունիք ուրիշին դէմ, որպէսզի ձեր երկնաւոր Հայրն ալ ձեզի ներէ ձեր յանցանքները։</verse>
				<verse number="26">Որովհետեւ եթէ դուք ուրիշին չներէք, ձեր երկնաւոր Հայրն ալ ձեր յանցանքները պիտի չներէ ձեզի։</verse>
				<verse number="27">Յիսուս եւ իր աշակերտները դարձեալ Երուսաղէմ եկան։ Մինչ Յիսուս տաճարին մէջ կը պտըտէր, իրեն մօտեցան աւագ քահանաները, Օրէնքի ուսուցիչներն ու երէցները</verse>
				<verse number="28">եւ հարցուցին. – Ի՞նչ իշխանութեամբ կը կատարես այս բաները։ Ո՞վ քեզի այդ իշխանութիւնը տուաւ։</verse>
				<verse number="29">Յիսուս պատասխանեց անոնց. – Լա՛ւ, ձեզի պիտի ըսեմ թէ ի՛նչ իշխանութեամբ կ՚ընեմ ասոնք, եթէ դուք ալ իմ հարցումիս պատասխանէք։</verse>
				<verse number="30">Յովհաննէսի մկրտելու իշխանութիւնը Աստուծմէ՞ տրուած էր իրեն թէ մարդոցմէ։ Պատասխանեցէ՛ք տեսնեմ։</verse>
				<verse number="31">Անոնք սկսան իրարու միջեւ խորհիլ եւ ըսել. – Եթէ ըսենք՝ «Աստուծմէ տրուած էր», մեզի պիտի ըսէ՝ թէ ինչո՛ւ չհաւատացիք իրեն.</verse>
				<verse number="32">իսկ «Մարդոցմէ էր» չենք կրնար ըսել՝ ժողովուրդէն վախնալով, որովհետեւ ամէն մարդ գիտէ թէ Յովհաննէս ճշմարտապէս մարգարէ է։</verse>
				<verse number="33">Ուստի պատասխանեցին Յիսուսի. – Չենք գիտեր։ Յիսուս ալ իրենց հարցումին պատասխանելով ըսաւ. – Այն ատեն՝ ես ալ ձեզի չեմ ըսեր թէ ի՛նչ իշխանութեամբ կ՚ընեմ այս բաները։</verse>
			</chapter>
			<chapter number="12">
				<verse number="1">Յիսուս սկսաւ առակներով խօսիլ ժողովուրդինեւ ըսաւ. – Մէկը այգի մը տնկեց, չորս կողմէն ցանկապատեց, հնձանի համար փոսը փորեց, աշտարակ մըն ալ շինեց եւ զայն վարձու տուաւ մշակներու, իսկ ինք ուրիշ երկիր գնաց։</verse>
				<verse number="2">Այգեկութքի ժամանակ ծառայ մը ղրկեց մշակներուն մօտ, որպէսզի այգիի բերքէն իր բաժինը առնէ մշակներէն։</verse>
				<verse number="3">Մշակները ծառան բռնեցին, ծեծեցին եւ ձեռնունայն ետ ղրկեցին։</verse>
				<verse number="4">Ապա ուրիշ ծառայ մը ղրկեց. բայց մշակները անոր գլուխը վիրաւորեցին եւ անպատուելով ետ ղրկեցին։</verse>
				<verse number="5">Ուրիշ ծառայ մըն ալ ղրկեց, եւ այս անգամ մշակները սպաննեցին զայն։ Այգիին տէրը ուրիշ ծառաներ ալ ղրկեց, սակայն մշակները անոնցմէ ոմանք ծեծեցին եւ ոմանք ալ սպաննեցին։</verse>
				<verse number="6">Այգիին տիրոջ համար միակ անձը որ կը մնար՝ իր սիրելի որդին էր։ Ամենէն վերջը զայն ղրկեց մշակներունմօտ, մտածելով. «Թերեւս իմ որդիէս պատկառին»։</verse>
				<verse number="7">Բայց մշակները երբ տեսան որդին, որ կու գայ, իրարու ըսին. «Ասիկա է ժառանգորդը, եկէք սպաննենք զայն, որպէսզի ժառանգութիւնը մեզի մնայ»։</verse>
				<verse number="8">Ապա բռնեցին զայն, սպաննեցին եւ դիակը այգիէն դուրս նետեցին։</verse>
				<verse number="9">Հիմա, այգիին տէրը ի՞նչ պիտի ընէ մշակներուն։ Անշուշտ պիտի գայ, սպաննէ մշակները եւ այգին յանձնէ ուրիշներու։</verse>
				<verse number="10">Արդարեւ, Սուրբ գիրքերուն մէջ չէ՞ք կարդացած.– «Այն քարը որ շինողները մերժեցին գործածել, յետոյ անկիւնաքար եղաւ։</verse>
				<verse number="11">Ասիկա Տէրը կատարեց, ու մեր աչքերուն սքանչելի է»։</verse>
				<verse number="12">Հրեայ ղեկավարները հասկնալով որ իրենց համար ըսաւ առակը, ուզեցին ձերբակալել Յիսուսը, բայց ժողովուրդէն վախնալով ձգեցին գացին։</verse>
				<verse number="13">Ապա անոնք Յիսուսի ղրկեցին քանի մը Փարիսեցիներ եւ Հերովդէսի կողմնակիցներ, որպէսզի իրենց հարցումներով զայն ծուղակը ձգեն։</verse>
				<verse number="14">Անոնք նենգամըտաբար հարցուցին Յիսուսի. – Վարդապե՛տ, գիտենք որ ճշմարտախօս մէկն ես եւ բնաւ հոգ չես ըներ թէ ուրիշներ ի՛նչ կ՚ըսեն, որովհետեւ աչառութիւն չես ըներ, այլ ճշմարտութեամբ Աստուծոյ կամքը կ՚ուսուցանես։ Արդ, ըսէ՛ մեզի, մեր Օրէնքին համաձայն պէ՞տք է կայսրին տուրք տանք, թէ ոչ։ Տա՞նք թէ չտանք։</verse>
				<verse number="15">Յիսուս հասկցաւ անոնց կեղծաւորութիւնը եւ ըսաւ. – Կեղծաւորնե՛ր, ինչո՞ւ կը փորձէք զիս։ Բերէ՛ք ինծի արծաթ դրամ մը, որ տեսնեմ։</verse>
				<verse number="16">Անոնք ալ բերին։ Ապա հարցուց. – Ասիկա որո՞ւն նկարն ու արձանագրութիւնն է։ Անոնք պատասխանեցին. – Կայսրին։</verse>
				<verse number="17">Յիսուս ըսաւ անոնց. – Գացէք եւ ինչ որ կայսրին կը պատկանի՝ կայսրին տուէք եւ ինչ որ Աստուծոյ՝ Աստուծոյ տուէք։ Եւ բոլորն ալ հիացան իր վրայ։</verse>
				<verse number="18">Սադուկեցիներէն ոմանք եկան Յիսուսի մօտ։ Սադուկեցիները կ՚ըսեն՝ թէ մեռելներու յարութիւն չկայ։ Անոնք Յիսուսի ըսին. –</verse>
				<verse number="19">Վարդապե՛տ, Մովսէս հետեւեալ օրէնքը գրեց մեզի. «Եթէ ամուսնացած մէկը մեռնի առանց զաւակ ձգելու, թող մարդուն եղբայրը ամուսնանայ այրիին հետ, որպէսզի իր եղբօրը զաւակ տայ»։</verse>
				<verse number="20">Ժամանակին մեր մօտ եօթը եղբայրներ կային։ Առաջինը ամուսնացաւ եւ մեռաւ առանց զաւակ ձգելու։</verse>
				<verse number="21">Երկրորդ եղբայրը ամուսնացաւ անոր կնոջ հետ եւ մեռաւ՝ առանց զաւակ ձգելու։ Երրորդն ալ,</verse>
				<verse number="22">եւ մինչեւ եօթներորդ եղբայրը նոյնպէս ամուսնացան այդ կնոջ հետ եւ մեռան առանց զաւակ ձգելու։ Բոլորէն վերջ կինն ալ մեռաւ։</verse>
				<verse number="23">Արդ, մեռելներու յարութեան օրը, երբ անոնք յարութիւն առնեն, կինը անոնցմէ որո՞ւն պիտի պատկանի, քանի եօթն ալ ամուսնացան անոր հետ։</verse>
				<verse number="24">Յիսուս պատասխանեց. – Գիտէ՞ք ինչու դուք մոլորած էք։ Մոլորած էք՝ որովհետեւ չէք հասկնար ո՛չ Սուրբ գիրքերը եւ ո՛չ ալ Աստուծոյ զօրութիւնը։</verse>
				<verse number="25">Երբ մեռելները յարութիւն առնեն, մարդիկ եւ կիներ պիտի չամուսնանա՛ն, այլ երկինքի հրեշտակներուն նման պիտի ըլլան։</verse>
				<verse number="26">Իսկ մեռելներու յարութիւն առնելուն մասին Մովսէսի գիրքին մէջ չէ՞ք կարդացած այրող մորենիին դրուագը։ Հոն Աստուած Մովսէսի ըսաւ. «Ե՛ս եմ Աբրահամի Աստուածը, Իսահակի Աստուածը եւ Յակոբի Աստուածը»։</verse>
				<verse number="27">Կը նշանակէ թէ Աստուած մեռելներուն Աստուածը չէ՛, այլ ողջերուն։ Ուստի, դուք չափազանց մոլորած էք։</verse>
				<verse number="28">Օրէնքի ուսուցիչ մը լսելով անոնց վիճաբանութիւնը, մօտեցաւ եւ տեսնելով թէ ի՛նչպէս Յիսուս լաւ պատասխանեց անոնց, հարցուց Յիսուսի. – Ո՞րն է կարեւորագոյն պատուիրանը։</verse>
				<verse number="29">Յիսուս պատասխանեց. – Կարեւորագոյն պատուիրանը հետեւեալն է. «Լսէ՛, Իսրայէլ, մեր Տէր Աստուածը միակ Տէրն է»։</verse>
				<verse number="30">Եւ «Սիրէ՛ քու Տէր Աստուածդ ամբողջ սրտովդ, ամբողջ հոգիովդ, ամբողջ մտքովդ եւ ամբողջ զօրութեամբդ»։</verse>
				<verse number="31">Երկրորդը, որ ասոր նման է, ասիկա է. «Սիրէ՛ ընկերդ քու անձիդ պէս»։ Այս երկուքէն աւելի մեծ պատուիրան չկայ։</verse>
				<verse number="32">Օրէնքի ուսուցիչը ըսաւ. – Ճի՛շդ է, Վարդապե՛տ, ուղիղ ըսիր՝ թէ Աստուած միակ Տէրն է եւ անկէ զատ ուրիշ Աստուած չկայ,</verse>
				<verse number="33">եւ պէտք է սիրել զայն ամբողջ սրտով, ամբողջ զօրութեամբ եւ ամբողջ մտքով, ինչպէս նաեւ սիրել ընկերը՝ անձին պէս, որովհետեւ ասիկա շատ աւելի կ՚արժէ քան բոլոր ողջակէզներն ու զոհերը ։</verse>
				<verse number="34">Յիսուս տեսնելով անոր տուած խելացի պատասխանը, ըսաւ. – Աստուծոյ արքայութենէն հեռու չե՛ս։ Եւ այլեւս ոչ ոք կը համարձակէր հարցում ընել Յիսուսի։</verse>
				<verse number="35">Յիսուս տաճարին մէջ ուսուցանելու ընթացքին հարցուց ժողովուրդին. – Օրէնքի ուսուցիչները ի՞նչպէս կ՚ըսեն՝ թէ Քրիստոս Դաւիթի Որդին է,</verse>
				<verse number="36">երբ Դաւիթ ինք Սուրբ Հոգիէն ներշնչուած՝ կ՚ըսէ.– « Տէրը ըսաւ իմ Տիրոջս.– Աջ կողմս նստէ, մինչեւ թշնամիներդ ոտքերուդ տակ դնեմ որպէս պատուանդան»։</verse>
				<verse number="37">Եթէ Դաւիթ զայն տէր կը կոչէ, ինչպէ՞ս ուրեմն Քրիստոսը անոր որդին է։ Ժողովուրդը հաճոյքով մտիկ կ՚ընէր Յիսուսի,</verse>
				<verse number="38">որ իր ուսուցումները շարունակելով՝ կ՚ըսէր. - Զգո՛յշ եղէք Օրէնքի ուսուցիչներէն, որոնք կը սիրեն փառաւոր զգեստներով շրջիլ, հրապարակներու վրայ մարդոցմէ յարգալիր բարեւներ ընդունիլ,</verse>
				<verse number="39">ժողովարաններու մէջ առաջին աթոռները գրաւել եւ ընթրիքներու ընթացքին՝ պատուոյ տեղերը։</verse>
				<verse number="40">Մէկ կողմէ այրիներուն տուները անոնց ձեռքէն կը յափշտակեն, իսկ միւս կողմէ կեղծաւորութեամբ իրենց աղօթքը կ՚երկարեն։ Ասոր համար աւելի՛ խիստ դատապարտութիւն պիտի ընդունին։</verse>
				<verse number="41">Յիսուս կեցած էր տաճարի գանձանակին մօտ եւ կը դիտէր ժողովուրդը, որ դրամ կը նետէր գանձանակին մէջ։ Շատ մը հարուստներ մեծ գումարներ նետեցին։</verse>
				<verse number="42">Աղքատ այրի մըն ալ եկաւ եւ նետեց երկու լումայ, որ քանի մը դահեկան կ՚ընէ։</verse>
				<verse number="43">Յիսուս մօտը կանչեց իր աշակերտները եւ ըսաւ անոնց. - Վստա՛հ գիտցէք, որ այս թշուառ այրին բոլորէն շատ դրամ նետած եղաւ գանձանակին մէջ,</verse>
				<verse number="44">որովհետեւ միւսները իրենց աւելորդ գումարներէն նետեցին, մինչ անիկա, հակառակ չքաւոր ըլլալուն, ինչ որ ունէր՝ նետեց, իր ամբո՛ղջ ապրուստը։</verse>
			</chapter>
			<chapter number="13">
				<verse number="1">Մինչ Յիսուս տաճարէն դուրս կ՚ելլէր, աշակերտներէն մէկը ըսաւ. – Վարդապե՛տ, տե՛ս, ի՜նչ գեղեցիկ քարեր են եւ ի՜նչ հոյակապ շինութիւն։</verse>
				<verse number="2">Յիսուս պատասխանեց. – Կը տեսնե՞ս այս բոլոր շինութիւնները, կ՚ըսեմ ձեզի, որ ամէնքն ալ պիտի քանդուին, քար քարի վրայ պիտի չմնայ։</verse>
				<verse number="3">Եւ մինչ Յիսուս նստած էր Ձիթենեաց լերան վրայ, տաճարին դիմաց, Պետրոս, Յակոբոս, Յովհաննէս եւ Անդրէաս առանձինն հարցուցին Յիսուսի. –</verse>
				<verse number="4">Ըսէ՛ մեզի, ե՞րբ պիտի պատահի ատիկա. ի՞նչ նշանով պիտի գիտնանք թէ ե՛րբ այդ բոլորը պիտի պատահին։</verse>
				<verse number="5">Յիսուս պատասխանեց. – Զգո՛յշ եղէք, չըլլա՛յ որ ոեւէ մէկը ձեզ խաբէ,</verse>
				<verse number="6">որովհետեւ շատեր պիտի գան իմ անունովս եւ ըսեն՝ «Ես եմ Քրիստոսը » եւ պիտի մոլորեցնեն շատերը։</verse>
				<verse number="7">Մի՛ խռովիք, երբ լսէք պատերազմներու ձայները կամ պատերազմներու լուրերը, որովհետեւ պէտք է որ ատոնք պատահին։ Բայց ատիկա չի՛ նշանակեր թէ աշխարհի վախճանն է։</verse>
				<verse number="8">Ազգեր իրարու դէմ պիտի կռուին եւ թագաւորութիւններ՝ թագաւորութիւններու դէմ։ Զանազան տեղեր երկրաշարժներ տեղի պիտի ունենան, սով, համաճարակ եւ խռովութիւններ։ Բայց այս բոլորը դեռ երկունքին սկիզբն են։</verse>
				<verse number="9">Պատրա՛ստ եղէք դուք, որովհետեւ ձեզ իսկ դատարան պիտի տանին եւ ժողովարաններու մէջ ծեծեն ձեզ։ Իմ պատճառովս՝ կառավարիչներու եւ թագաւորներու դիմաց պիտի կանգնիք, իմ մասիս վկայութիւն տալու համար անոնց։</verse>
				<verse number="10">Բայց նախ պէտք է որ Աւետարանը բոլոր ազգերուն քարոզուի։</verse>
				<verse number="11">Բայց երբ ձերբակալեն ձեզ եւ դատարան յանձնեն, սկիզբէն մի՛ մտահոգուիք եւ մի՛ մտածէք թէ ի՛նչ պիտի ըսէք, այլ ինչ որ այդ ժամուն ձեզի տրուի՝ ատիկա՛ ըսէք, որովհետեւ խօսողը դուք պիտի չըլլաք, այլ՝ Սուրբ Հոգին։</verse>
				<verse number="12">Եղբայրը իր եղբայրը պիտի սպաննէ, հայրը՝ իր զաւակը։ Զաւակներ իրենց ծնողներուն դէմ պիտի ելլեն եւ սպաննեն զանոնք։</verse>
				<verse number="13">Ամէն մարդ ձեզ պիտի ատէ իմ պատճառովս։ Բայց ով որ մինչեւ վերջը դիմանայ՝ անիկա պիտի փրկուի։ –</verse>
				<verse number="14">Երբ տեսնէք «Աւերուածին սրբապղծութիւնը», կանգնած հոն՝ ուր պէտք չէր կանգնէր (կարդացողը թող հասկնա՛յ), այն ատեն անոնք որոնք Հրէաստանի մէջ են՝ թող լեռները փախչին,</verse>
				<verse number="15">ան որ տանիքն է՝ վար իջնելէ ետք թող տուն չմտնէ բան մը առնելու համար,</verse>
				<verse number="16">ան որ արտն է՝ թող ետ չդառնայ իր վերարկուն առնելու համար։</verse>
				<verse number="17">Այդ օրերուն՝ վա՛յ է եկեր յղիներուն եւ ստնտու կիներուն։</verse>
				<verse number="18">Աղօթեցէք որ ձեր փախուստը ձմեռ օրով չպատահի։</verse>
				<verse number="19">Այն օրերը այնպիսի՛ նեղութեան օրեր պիտի ըլլան, որոնց նմանը աշխարհի ստեղծագործութեան սկիզբէն մինչեւ այսօր չէ պատահած եւ ոչ ալ պիտի պատահի։</verse>
				<verse number="20">Եւ եթէ Աստուած իր ընտրեալներուն համար այդ օրերուն թիւը նուազեցուցած չըլլար՝ ո՛չ մէկը պիտի փրկուէր։ Բայց իր ընտրեալներուն համար Աստուած այդ օրերը նուազեցուց։</verse>
				<verse number="21">Այն ատեն, երբ մէկը ձեզի ըսէ՝ «Ահաւասիկ հոս է Քրիստոսը », կամ ըսէ՝ «Ահա հոն է», մի՛ հաւատաք,</verse>
				<verse number="22">որովհետեւ սուտ քրիստոսներ եւ սուտ մարգարէներ պիտի յայտնուին եւ նշաններ ու հրաշքներ կատարելով՝ պիտի մոլորեցնեն, եթէ կարենան, նոյնիսկ Աստուծոյ ընտրեալները։</verse>
				<verse number="23">Բայց դուք զգո՛յշ եղէք։ Ահաւասիկ ամէն ինչ սկիզբէն ըսի ձեզի։ –</verse>
				<verse number="24">Այդ օրերուն, այդ նեղութենէն ետք՝ արեւը պիտի խաւարի եւ լուսինը այլեւս պիտի չփայլի.</verse>
				<verse number="25">երկինքէն աստղերը պիտի իյնան եւ երկնայինմարմինները պիտի սասանին։</verse>
				<verse number="26">Այն ատեն պիտի տեսնեն Մարդու Որդին, որ կու գայ ամպերու վրայ՝ մեծ զօրութեամբ եւ փառքով։</verse>
				<verse number="27">Այն ատեն իր հրեշտակները պիտի ղրկէ, որպէսզի աշխարհի չորս կողմերէն իր ընտրեալները հաւաքեն, աշխարհի մէկ ծայրէն մինչեւ միւս ծայրը։</verse>
				<verse number="28">Թող թզենին ձեզի օրինակ ըլլայ։ Երբ անոր ճիւղերը հետզհետէ կը կակուղնան եւ տերեւ կ՚արձակեն, գիտէք թէ ամառը մօտ է։</verse>
				<verse number="29">Նոյնպէս ալ, երբ տեսնէք որ ըսածներս կը կատարուին, գիտցէք թէ Մարդու Որդիին գալուստը մօտ է եւ արդէն հասնելու վրայ։</verse>
				<verse number="30">Վստահ եղէք, որ այս սերունդը չանցած՝ ասոնք բոլորը պիտի պատահին։</verse>
				<verse number="31">Նոյնիսկ եթէ երկինքն ու երկիրը անհետանան, խօսքերս պիտի չանհետանան։ –</verse>
				<verse number="32">Սակայն ո՛չ ոք գիտէ թէ ե՛րբ պիտի գայ այդ օրը կամ ժամը. ո՛չ երկինքի հրեշտակները, ո՛չ իսկ Որդին, բայց՝ միայն Հայրը։</verse>
				<verse number="33">Զգո՛յշ եղէք, արթուն մնացէք եւ աղօթեցէ՛ք, որովհետեւ չէք գիտեր թէ ժամանակը ե՛րբ է։</verse>
				<verse number="34">Անիկա կը նմանի այն մարդուն, որ իր տունը կը ձգէ եւ ուրիշ երկիր կ՚երթայ։ Չգացած՝ իր ծառաներէն իւրաքանչիւրին պարտականութիւն կու տայ եւ դռնապանին ալ կը պատուիրէ որ արթուն մնայ։</verse>
				<verse number="35">Ուրեմն, դուք ալ արթուն մնացէք, որովհետեւ չէք գիտեր թէ տանտէրը գիշերուան ո՛ր պահուն կու գայ, երեկոյեա՞ն, կէս–գիշերի՞ն, հաւախօսի՞ն թէ առաւօտուն։</verse>
				<verse number="36">Որպէսզի չըլլա՛յ որ յանկարծ գայ եւ ձեզ քնացած գտնէ։</verse>
				<verse number="37">Արդ, ինչ որ ձեզի կ՚ըսեմ, բոլորին կ՚ըսեմ.– Արթո՛ւն կեցէք։</verse>
			</chapter>
			<chapter number="14">
				<verse number="1">Երկու օրէն Զատիկն էր եւ Բաղարջակերաց տօնը պիտի սկսէր։ Աւագ քահանաներն ու Օրէնքի ուսուցիչները միջոց մը կը փնտռէին, թէ ի՛նչպէս կրնան Յիսուսը նենգութեամբ ձերբակալել եւ սպաննել։</verse>
				<verse number="2">Բայց կ՚ըսէին. – Այս տօնին ժամանակ թող չըլլայ, որպէսզի ժողովուրդին մէջ խռովութիւն չծագի։</verse>
				<verse number="3">Մինչ Յիսուս Բեթանիայի մէջ բորոտ Սիմոնին տան մէջ սեղան բազմած էր, կին մը եկաւ, որ ազնիւ եւ սուղ նարդոս իւղի շիշ մը ունէր, եւ շիշը կոտրելով՝ իւղը թափեց Յիսուսի գլխուն։</verse>
				<verse number="4">Աշակերտներէն ոմանք ընդվզեցան եւ ըսին. – Ինչո՞ւ այդպէս վատնել անուշահոտը.</verse>
				<verse number="5">կարելի էր զայն աւելի քան երեք հարիւր արծաթ դահեկանի ծախել եւ աղքատներուն տալ։ Եւ կը յանդիմանէին կինը։</verse>
				<verse number="6">Յիսուս ըսաւ անոնց. – Ձգեցէ՛ք, ինչո՞ւ կ՚անհանգստացնէք զինք, քանի լաւ բան մը ըրաւ ինծի։</verse>
				<verse number="7">Աղքատները միշտ ձեզի հետ ունիք եւ երբ որ ուզէք՝ կրնաք անոնց բարիք գործել, բայց զիս միշտ չունիք ձեզի հետ։</verse>
				<verse number="8">Այս կինը ի՛նչ որ կրնար՝ ըրաւ. իմ մարմինս սկիզբէն օծեց թաղումիս որպէս նշան։</verse>
				<verse number="9">Լա՛ւ գիտցէք, թէ աշխարհի վրայ ու՛ր որ ալ Աւետարանը քարոզուի, մարդիկ իր ըրածին մասին պիտի խօսին եւ յիշեն զինք։</verse>
				<verse number="10">Ապա տասներկու աշակերտներէն Յուդա Իսկարիոտացին գնաց աւագ քահանաներուն մօտ, որպէսզի Յիսուսը անոնց մատնէ։</verse>
				<verse number="11">Անոնք ասիկա լսելով՝ շատ ուրախացան եւ խոստացան դրամ տալ իրեն։ Եւ Յուդա յարմար առիթի մը կը սպասէր՝ Յիսուսը մատնելու համար։</verse>
				<verse number="12">Բաղարջակերաց տօնին առաջին օրը, երբ Զատիկին համար գառնուկը կը մորթէին, աշակերտները հարցուցին Յիսուսի. – Ո՞ւր կ՚ուզես որ երթանք եւ զատկական ընթրիքը պատրաստենք։</verse>
				<verse number="13">Յիսուս իր աշակերտներէն երկուքը ղրկեց, անոնց պատուիրելով. – Քաղաք կ՚երթաք եւ հազիւ մտած՝ մարդու մը պիտի հանդիպիք, որ ուսին ջուրի սափոր մը ունի։ Անո՛ր հետեւեցէք</verse>
				<verse number="14">եւ մտէք անոր գացած տունը եւ տանտիրոջ ըսէք. «Վարդապետը կը հարցնէ՝ թէ ո՛ւր է սենեակը, ուր աշակերտներուս հետ զատկական ընթրիքը պիտի ուտեմ»։</verse>
				<verse number="15">Անիկա վերնայարկը մեծ եւ կահաւորուած սենեակ մը ցոյց պիտի տայ ձեզի։ Հո՛ն պատրաստեցէք ընթրիքը մեզի համար։</verse>
				<verse number="16">Աշակերտները գացին, մտան քաղաք եւ ամէն ինչ գտան Յիսուսի ըսածին պէս եւ պատրաստեցին զատկական ընթրիքը։</verse>
				<verse number="17">Երեկոյեան, Յիսուս տասներկու աշակերտներուն հետ եկաւ։</verse>
				<verse number="18">Մինչ սեղան բազմած էին եւ տակաւին կ՚ընթրէին, Յիսուս ըսաւ. – Կ՚ըսեմ ձեզի, թէ ձեզմէ մէկը, որ հիմա ինծի հետ կ՚ուտէ, պիտի մատնէ զիս։</verse>
				<verse number="19">Անոնք տրտմեցան եւ մէկ առ մէկ կը հարցնէին անոր. – Միթէ ե՞ս եմ, միթէ ե՞ս եմ։</verse>
				<verse number="20">Յիսուս ըսաւ անոնց. – Տասներկուքէդ մէկն է, ան՝ որ պատառը ինծի հետ պնակին երկարեց։</verse>
				<verse number="21">Մարդու Որդին պիտի մեռնի՝ ինչպէս որ այդ մասին գրուած է մարգարէական գիրքերուն մէջ. բայց վա՜յ այն մարդուն, որ զայն կը մատնէ։ Երանի՜ այդ մարդը ծնած իսկ չըլլար։</verse>
				<verse number="22">Մինչ կ՚ուտէին, Յիսուս հաց առաւ, օրհնեց, կտրեց եւ աշակերտներուն տուաւ, ըսելով. – Առէ՛ք, ասիկա մարմինս է։</verse>
				<verse number="23">Ապա գինիի բաժակը առաւ, շնորհակալութիւն յայտնեց Աստուծոյ եւ աշակերտներուն տուաւ, եւ բոլորն ալ խմեցին բաժակէն։</verse>
				<verse number="24">Յիսուս ըսաւ անոնց. – Ասիկա նոր ուխտի արիւնս է, որ շատերուն համար կը հոսի։</verse>
				<verse number="25">Կ՚ըսեմ ձեզի, թէ ասկէ ետք գինի պիտի չխմեմ՝ մինչեւ այն օրը, երբ նոր գինին խմեմ Աստուծոյ արքայութեան մէջ։</verse>
				<verse number="26">Ապա գոհաբանական սաղմոսներ երգելէ ետք՝ ելան Ձիթենեաց Լեռ։</verse>
				<verse number="27">Հոն Յիսուս ըսաւ անոնց. – Այս գիշեր բոլորդ ալ պիտի լքէք զիս, որովհետեւ Սուրբ գիրքը կ՚ըսէ. «Պիտի սպաննեմ հովիւը, եւ ոչխարները պիտի ցրուին»։</verse>
				<verse number="28">Բայց յարութիւն առնելէս ետք ձեզմէ առաջ Գալիլեա պիտի երթամ։</verse>
				<verse number="29">Պետրոս պատասխանեց. – Նոյնիսկ եթէ բոլորը լքեն քեզ, ես պիտի չլքե՛մ։</verse>
				<verse number="30">Յիսուս ըսաւ անոր. – Կ՚ըսեմ քեզի, որ այս գիշեր աքաղաղը երկու անգամ չկանչած՝ դուն երեք անգամպիտի ուրանաս զիս։</verse>
				<verse number="31">Բայց Պետրոս աւելի կը պնդէր ու կ՚ըսէր. – Նոյնիսկ եթէ մեռնիլ պէտք ըլլայ քեզի հետ, պիտի քեզ չուրանամ։ Նոյնը կ՚ըսէին բոլորն ալ։</verse>
				<verse number="32">Եկան տեղ մը, որ կը կոչուէր Գեթսեմանի։ Յիսուս իր աշակերտներուն ըսաւ. – Հո՛ս նստեցէք, մինչեւ որ ես աղօթեմ։</verse>
				<verse number="33">Եւ իր հետ առաւ Պետրոսը, Յակոբոսն ու Յովհաննէսը։ Խռոված էր ու կը տագնապէր։</verse>
				<verse number="34">Այն ատեն ըսաւ անոնց. – Հոգիս մեռնելու աստիճան տրտմած է. հո՛ս կեցէք եւ արթո՛ւն մնացէք։</verse>
				<verse number="35">Ապա քիչ մը առաջ գնաց եւ երեսին վրայ գետին փռուելով կ՚աղօթէր, որ եթէ կարելի է՝ հեռանայ իրմէ տառապանքի այս ժամը։</verse>
				<verse number="36">Եւ ըսաւ. – Հա՜յր, հա՜յր, քեզի համար ամէն ինչ կարելի է։ Այս բաժակը հեռացո՛ւր ինձմէ, բայց ո՛չ թէ ինչպէս որ ես կ՚ուզեմ, այլ ինչպէս որ դո՛ւն կ՚ուզես։</verse>
				<verse number="37">Յետոյ եկաւ եւ տեսաւ որ երեք աշակերտները կը քնանային։ Պետրոսի ըսաւ. – Սիմո՛ն, կը քնանա՞ս, չկրցա՞ր ժամ մը արթուն մնալ։</verse>
				<verse number="38">Արթուն մնացէք եւ աղօթեցէ՛ք, որպէսզի փորձութեան մէջ չիյնաք։ Հոգին յօժար կրնայ ըլլալ, բայց մարմինը տկար է։</verse>
				<verse number="39">Կրկին գնաց աղօթելու եւ նոյն խօսքերը ըսաւ։</verse>
				<verse number="40">Եւ երբ վերադարձաւ՝ զանոնք քնացած գտաւ։ Անոնց աչքերը չէին բացուեր եւ չէին գիտեր թէ ի՛նչ պատասխան տային անոր։</verse>
				<verse number="41">Երրորդ անգամ երբ Յիսուս դարձաւ, ըսաւ անոնց. – Ասկէ ետք քնացէք եւ հանգստացէք։ Բայց բաւակա՛ն է, ժամը հասաւ եւ ահա Մարդու Որդին մեղաւոր մարդոց ձեռքը պիտի յանձնուի։</verse>
				<verse number="42">Օ՛ն, ելէք երթա՛նք, որովհետեւ զիս մատնողը ահա մօտեցաւ։</verse>
				<verse number="43">Տակաւին կը խօսէր, երբ տասներկու աշակերտներէն Յուդա Իսկարիոտացին եկաւ։ Իրեն հետ էր սուրերով եւ բիրերով զինուած ամբոխ մը, որ ղրկուած էր աւագ քահանաներուն, Օրէնքի ուսուցիչներուն եւ երէցներուն կողմէ։</verse>
				<verse number="44">Մատնիչը անոնց նշան տուած էր՝ ըսելով. – Ով որ համբուրեմ՝ անիկա՛ է Յիսուսը, ձերբակալեցէք զայն եւ զգուշութեամբ տարէք։</verse>
				<verse number="45">Յուդա անմիջապէս մօտեցաւ Յիսուսի եւ ըսաւ. – Վարդապե՛տ, Վարդապե՛տ։ Եւ համբուրեց զայն։</verse>
				<verse number="46">Ապա բռնեցին Յիսուսը եւ ձերբակալեցին։</verse>
				<verse number="47">Իր շուրջը գտնուողներէն մէկը սուրը քաշեց եւ քահանայապետին ծառային զարկաւ, անոր ականջը կտրելով։</verse>
				<verse number="48">Յիսուս անոնց ըսաւ. – Աւազա՞կ եմ որ այդպէս սուրերով ու բիրերով եկեր էք ձերբակալելու զիս։</verse>
				<verse number="49">Ամէն օր ձեզի հետ էի եւ կ՚ուսուցանէի տաճարին մէջ ու չձերբակալեցիք զիս։ Բայց այս բոլորը կը պատահին, որպէսզի Սուրբ գիրքերուն մէջ ըսուածները իրականանան։</verse>
				<verse number="50">Այն ատեն աշակերտները բոլորն ալ ձգեցին զինք ու փախան։</verse>
				<verse number="51">Սակայն երիտասարդ մը, որ միայն կտաւով մը իր մերկութիւնը ծածկած էր, կը հետեւէր իրեն։</verse>
				<verse number="52">Երիտասարդները զայն ալ բռնեցին, բայց անիկա կտաւը ձգեց եւ մերկ փախաւ անոնցմէ։</verse>
				<verse number="53">Յետոյ Յիսուսը տարին Կայիափա Քահանայապետին տունը, ուր բոլոր աւագ քահանաները, Օրէնքի ուսուցիչներն ու երէցները սկսած էին հաւաքուիլ։</verse>
				<verse number="54">Պետրոս հեռուէն կը հետեւէր Յիսուսի, մինչեւ Քահանայապետին տան գաւիթը, ուր սպասաւորներուն հետ նստաւ կրակին մօտ՝ տաքնալու համար։</verse>
				<verse number="55">Աւագ քահանաները եւ ամբողջ Ատեանը կը ջանային Յիսուսի դէմ վկայութիւն գտնել, որպէսզի զայն սպաննեն, բայց չէին գտներ։</verse>
				<verse number="56">Շատ մը վկաներ սուտ վկայութիւն կու տային, սակայն վկայութիւնները իրարու համաձայն չէին։</verse>
				<verse number="57">Ուրիշներ ելան եւ սուտ վկայութիւն տալով՝ ըսին. –</verse>
				<verse number="58">Մենք իր բերնէն լսեցինք որ կ՚ըսէր. «Ես մարդոց կողմէ ձեռքով կառուցուած այս տաճարը պիտի քանդեմ եւ երեք օրէն պիտի շինեմ ուրիշ մը, որ մարդոց կողմէ շինուած չէ»։</verse>
				<verse number="59">Սակայն ասոնց վկայութիւններն ալ իրարու չէին համապատասխաներ։</verse>
				<verse number="60">Յետոյ Քահանայապետը ելաւ եւ մէջտեղ գալով հարցուց Յիսուսի. – Քեզի դէմ եղած այս ամբաստանութիւններուն պատասխան մը պիտի չտա՞ս։</verse>
				<verse number="61">Բայց Յիսուս լուռ կը մնար եւ պատասխան չէր տար։ Քահանայապետը դարձեալ հարցուց Յիսուսի. – Դո՞ւն ես Քրիստոսը, օրհնեալ Աստուծոյ Որդին։</verse>
				<verse number="62">Յիսուս պատասխանեց անոր. – Ես եմ։ Եւ դուք պիտի տեսնէք Մարդու Որդին, ամենազօր Աստուծոյ աջ կողմը նստած, եւ պիտի տեսնէք՝ որ կու գայ երկինքի ամպերուն մէջէն։</verse>
				<verse number="63">Քահանայապետը անմիջապէս իր վերարկուն պատռեց եւ ըսաւ. – Ալ ի՞նչ պէտք ունինք վկաներու,</verse>
				<verse number="64">բոլորդ ալ իր իսկ բերնէն լսեցիք ըրած հայհոյութիւնը։ Ի՞նչ կը մտածէք։ Բոլորը Յիսուսը դատապարտելով վճռեցին եւ ըսին. – Մահապարտ է։</verse>
				<verse number="65">Ոմանք սկսան թքնել Յիսուսի երեսին. դէմքը կը ծածկէին, կը զարնէին ու կը հարցնէին. – Քրիստո՛ս, գիտցի՛ր, ո՞վ է քեզի զարնողը։ Եւ սպասաւորները կ՚ապտակէին զինք։</verse>
				<verse number="66">Մինչ Պետրոս վարը՝ գաւիթին մէջ էր, Քահանայապետին աղախիններէն մէկը գալով՝</verse>
				<verse number="67">տեսաւ որ կը տաքնար, նայեցաւ անոր եւ ըսաւ. – Դո՛ւն ալ Նազովրեցի Յիսուսի հետ էիր։</verse>
				<verse number="68">Պետրոս ուրացաւ, ըսելով. – Չե՛մ ճանչնար զինք եւ չեմ գիտեր թէ ի՛նչ կ՚ըսես։ Պետրոս հազիւ գաւիթէն դուրս՝ նախագաւիթ ելած էր, երբ աքաղաղը կանչեց։</verse>
				<verse number="69">Աղախինը զինք կրկին տեսաւ եւ սկսաւ իր շուրջիններուն ըսել. – Ասիկա ալ անոնցմէ է։ Բայց Պետրոս դարձեալ ուրացաւ։</verse>
				<verse number="70">Քիչ ետք շուրջինները կրկին ըսին Պետրոսի. – Իրապէս որ դուն անոնցմէ ես, քանի Գալիլեացի ես եւ անոնց նման ալ կը խօսիս։</verse>
				<verse number="71">Պետրոս ինքզինք անիծելով սկսաւ երդում ընել եւ ըսել. – Ձեր ըսած մարդը չե՛մ ճանչնար։</verse>
				<verse number="72">Նոյն պահուն աքաղաղը երկրորդ անգամ կանչեց։ Պետրոս յիշեց Յիսուսի խօսքը որ իրեն ըսած էր, թէ «Աքաղաղը երկու անգամ չկանչած՝ երեք անգամ պիտի ուրանաս զիս»։ Եւ սկսաւ լալ։</verse>
			</chapter>
			<chapter number="15">
				<verse number="1">Առաւօտ կանուխ, աւագ քահանաները երէցներուն, Օրէնքի ուսուցիչներուն եւ Ատեանի բոլոր անդամներուն հետ խորհրդակցեցան եւ Յիսուսը շղթայակապ տարին յանձնեցին Պիղատոսի:</verse>
				<verse number="2">Պիղատոս հարցուց Յիսուսի. – Դո՞ւն ես Հրեաներու թագաւորը։ Յիսուս պատասխանեց. – Ահա դո՛ւն կ՚ըսես։</verse>
				<verse number="3">Աւագ քահանաները բազմաթիւ ամբաստանութիւններ կ՚ընէին, բայց Յիսուս պատասխան չէր տար։</verse>
				<verse number="4">Պիղատոս կրկին անգամ հարցուց Յիսուսի. – Պատասխան չե՞ս տար, տե՛ս, որքա՛ն ամբաստանութիւններ կ՚ընեն քեզի դէմ։</verse>
				<verse number="5">Յիսուս դարձեալ պատասխան չտուաւ, այնքան՝ որ Պիղատոս շատ զարմացաւ։</verse>
				<verse number="6">Պիղատոս ամէն Զատիկի տօնինազատկ՚արձակէր բանտարկեալ մը, նայած թէ ժողովուրդը ո՛վ կ՚ուզէր։</verse>
				<verse number="7">Բանտին մէջ կար Բարաբբա անունով մէկը, որ բանտարկուած էր խռովարարներու հետ, որոնք խռովութեան ժամանակ մէկը սպաննած էին։</verse>
				<verse number="8">Ամբոխը սկսաւ աղաղակել եւ խնդրել որ Պիղատոս իր սովորութեան համաձայն մէկը ազատ արձակէ։</verse>
				<verse number="9">Պիղատոս ըսաւ անոնց. – Կ՚ուզէ՞ք որ Հրեաներու թագաւորը ազատ արձակեմ։</verse>
				<verse number="10">Որովհետեւ գիտէր թէ նախանձի պատճառով է որ աւագ քահանաները իրեն յանձնած էին Յիսուսը։</verse>
				<verse number="11">Սակայն աւագ քահանաները ժողովուրդը գրգռեցին, որպէսզի Պիղատոսէն պահանջեն որ Բարաբբան ազատ արձակէ։</verse>
				<verse number="12">Պիղատոս դարձեալ հարցուց անոնց. – Հապա ի՞նչ կ՚ուզէք որ ընեմ անոր՝ որ Հրեաներու թագաւոր կը կոչէք։</verse>
				<verse number="13">Անոնք աւագ քահանաներէն դրդուելով՝ կրկին աղաղակեցին. – Խա՛չը հանէ զայն։</verse>
				<verse number="14">Պիղատոս հարցուց. – Բայց ի՞նչ չարիք գործած է։ Սակայն անոնք աւելի բարձր աղաղակներով կ՚ըսէին. – Խա՛չը հանէ զայն։</verse>
				<verse number="15">Պիղատոս ամբոխը գոհացնել ուզելով՝ ազատ արձակեց Բարաբբան, իսկ Յիսուսը մտրակով ծեծել տալէ ետք զինուորներուն յանձնեց, որպէսզի խաչեն։</verse>
				<verse number="16">Զինուորները Յիսուսը տարին ներս, կառավարիչի պալատին բակը եւ կանչեցին գունդին մնացեալ զինուորները։</verse>
				<verse number="17">Յիսուսի ծիրանի հագցուցին եւ գլխուն դրին փուշէ պսակ մը։</verse>
				<verse number="18">Յետոյ սկսան բարեւել եւ ըսել. – Ողջո՛յն քեզի, Հրեաներո՛ւ թագաւոր։</verse>
				<verse number="19">Եղէգով գլխուն կը զարնէին, երեսին կը թքնէին եւ ծունկիգալովկ՚երկրպագէինանոր։</verse>
				<verse number="20">Այսպէս ծաղրելէ ետք, Յիսուսի վրայէն հանեցին ծիրանի հագուստը, իր հագուստները հագցուցին եւ դուրս հանեցին՝ որպէսզի խաչեն զայն։</verse>
				<verse number="21">Սիմոն անունով Կիւրենացի մը, Աղեքսանդրի եւ Ռուֆոսի հայրը, արտէն վերադարձին այդտեղէն կ՚անցնէր։ Զինուորները զայն կեցուցին եւ ստիպեցին որ խաչափայտը շալկէ։</verse>
				<verse number="22">Եւ Յիսուսը տարին Գողգոթա, որ կը նշանակէ գանկի վայր։</verse>
				<verse number="23">Հոն զմուռսով խառնուած գինի տուին իրեն, բայց ինք չխմեց։</verse>
				<verse number="24">Ապա խաչը հանեցին զայն եւ հագուստները բաժնելու համար վիճակ ձգեցին, տեսնելու համար թէ ո՞վ ի՛նչ բաժին պիտի առնէ։</verse>
				<verse number="25">Առաւօտեան ժամը ինն էր, երբ զինք խաչեցին։</verse>
				<verse number="26">Իր դատապարտութեան արձանագրութիւնը կ՚ըսէր. « Հրեաներու թագաւորն է»։</verse>
				<verse number="27">Իրեն հետ խաչ հանեցին երկու աւազակներ ալ, մէկը իր աջ կողմը, իսկ միւսը՝ ձախ կողմը։</verse>
				<verse number="28">Այս ձեւով իրականացաւ Սուրբ գիրքերուն մէջ գրուածը, որ կ՚ըսէ. «Չարագործներու կարգին դասուեցաւ»։</verse>
				<verse number="29">Անոնք որոնք կ՚անցնէին խաչին առջեւէն, կը նախատէին զինք եւ իրենց գլուխը շարժելով կ՚ըսէին. – Դուն տաճարը պիտի քանդէիր եւ երեք օրէն շինէիր, հա՞.</verse>
				<verse number="30">դուն քեզ ազատէ եւ վա՛ր իջիր խաչէն։</verse>
				<verse number="31">Նոյնպէս աւագ քահանաները Օրէնքի ուսուցիչներուն հետ կը հեգնէին զինք ու կ՚ըսէին. – Ուրիշները ազատեց, բայցինքզինք չի կրնարազատել։</verse>
				<verse number="32">Այդ Քրիստոսը, Իսրայէլի թագաւորը, թող հիմա խաչէն վար իջնէ, որպէսզի տեսնենք եւ հաւատանք իրեն։ Իր հետ խաչուած երկու աւազակներն ալ կը նախատէին զինք։</verse>
				<verse number="33">Գրեթէ կէսօր էր, երբ խաւարը պատեց ամբողջ երկիրը մինչեւ ժամը երեք։</verse>
				<verse number="34">Ժամը երեքին Յիսուս բարձրաձայն աղաղակեց, ըսելով. – «Էլի՛, էլի՛, լա՞մա սաբաքթանի», որ կը նշանակէ. «Աստուած իմ, Աստուած իմ, ինչո՞ւ լքեցիր զիս»։</verse>
				<verse number="35">Իր շուրջը գտնուողներէն ոմանք, որոնք լսեցին, ըսին. – Եղիան կը կանչէ։</verse>
				<verse number="36">Անոնցմէ մէկը վազեց եւ սպունգը քացախին մէջ թաթխելով՝ եղէգին ծայրը անցուց եւ տուաւ Յիսուսի, որ խմէ, ու կ՚ըսէր. – Ձգեցէք տեսնենք, Եղիան պիտի գա՞յ զինք խաչէն վար իջեցնելու։</verse>
				<verse number="37">Յիսուս բարձր աղաղակ մը արձակեց եւ հոգին աւանդեց։</verse>
				<verse number="38">Տաճարին վարագոյրը վերէն վար պատռուեցաւ եւ երկու մասի բաժնուեցաւ։</verse>
				<verse number="39">Հարիւրապետը որ հոն՝ անոր դիմաց կանգնած էր, երբ տեսաւ թէ ի՛նչպէս Յիսուս աղաղակեց եւ հոգին աւանդեց, ըսաւ. – Իրապէս որ այս մարդը Աստուծոյ Որդին էր։</verse>
				<verse number="40">Հոն կիներ ալ կային, որոնք հեռուէն կը դիտէին։ Անոնց մէջ էին Մարիամ Մագդաղենացին, կրտսեր Յակոբոսի եւ Յովսէսի մայրը՝ Մարիամը, եւ Սողոմէն,</verse>
				<verse number="41">որոնք Յիսուսի Գալիլեա գտնուած միջոցին՝ անոր կը հետեւէին եւ կը սպասարկէին անոր։ Ուրիշ շատ կիներ ալ կային, որոնք իրենց հետ Երուսաղէմէն եկած էին։</verse>
				<verse number="42"></verse>
				<verse number="43"></verse>
				<verse number="44">Պիղատոս զարմացաւ որ Յիսուս այդքան շուտ մեռաւ։ Իր մօտ կանչեց հարիւրապետը եւ հարցուց. – Իրապէ՞ս այդքան շուտ մեռաւ։</verse>
				<verse number="45">Եւ հարիւրապետէն ստուգելէ ետք՝ արտօնեց որ Յովսէփ Յիսուսի մարմինը առնէ։</verse>
				<verse number="46">Յովսէփ պատանքի կտաւ գնեց, խաչէն իջեցուց Յիսուսը եւ մարմինը փաթթելով դրաւ ժայռափոր գերեզմանի մը մէջ։ Ապա քար մը գլորեց, գերեզմանի մուտքին։</verse>
				<verse number="47">Մարիամ Մագդաղենացին եւ Յակոբոսի ու Յովսէսի մայրը՝ Մարիամ, հոն էին եւ տեսան գերեզմանը, ուր մարմինը դրուեցաւ։</verse>
			</chapter>
			<chapter number="16">
				<verse number="1">Շաբաթ օրը երբ անցաւ, Մարիամ Մագդաղենացին, Յակոբոսի մայրը՝ Մարիամը, եւ Սողոմէն գացին խունկեր գնեցին եւ պատրաստեցին, որպէսզի երթան եւ օծեն Յիսուսի մարմինը։</verse>
				<verse number="2">Կիրակի առաւօտ կանուխ, արեւածագին, գերեզման եկան։ –</verse>
				<verse number="3">Ո՞վ պիտի գլորէ գերեզմանի մուտքին դրուած քարը,– կը հարցնէին իրարու,</verse>
				<verse number="4">որովհետեւ քարը շատ մեծ էր։ Սակայն երբ նայեցան, տեսան որ քարը արդէն իսկ գլորուածէր։</verse>
				<verse number="5">Գերեզմանէն ներս մտան եւ ճերմակ զգեստ հագած երիտասարդ մը տեսան, որ աջ կողմը նստած էր, եւ սարսափեցան։</verse>
				<verse number="6">Երիտասարդը ըսաւ անոնց. – Մի՛ վախնաք, գիտեմ որ խաչուած Նազովրեցի Յիսուսը կը փնտռէք, բայց հոս չէ՛, յարութիւն առաւ։ Տեսէ՛ք, զինք հոս դրած էին։</verse>
				<verse number="7">Այժմ գացէք, ըսէք իր աշակերտներուն եւ Պետրոսի, որ ահա ինք ձեզմէ առաջ կ՚երթայ Գալիլեա. հո՛ն պիտի տեսնէք զինք, ինչպէս որ ըսած էր ձեզի։</verse>
				<verse number="8">Երբ ասիկա լսեցին, դուրս փախան գերեզմանէն, զարհուրած ու ապշահար, եւ ոչ մէկուն բան մը ըսին, որովհետեւ կը վախնային։</verse>
				<verse number="9">Յիսուս յարութիւն առնելէ ետք, Կիրակի առաւօտ կանուխ, նախ երեւցաւ Մարիամ Մագդաղենացիին, որմէ եօթը չար ոգիներ դուրս հանած էր։</verse>
				<verse number="10">Մարիամ գնաց իր ընկերակիցներուն պատմեց ասիկա, մինչ անոնք կը սգային ու կու լային։</verse>
				<verse number="11">Սակայն անոնք չհաւատացին, երբ լսեցին թէ ողջ է եւ Մարիամ տեսեր է զայն։</verse>
				<verse number="12">Յետոյ Յիսուս ուրիշ կերպարանքով երեւցաւ անոնցմէ երկուքին, երբ անոնք գիւղ կ՚երթային։</verse>
				<verse number="13">Ասոնք եւս վերադարձան եւ միւսներուն պատմեցին, բայց ասոնց ալ չհաւատացին։</verse>
				<verse number="14">Վերջը Յիսուս երեւցաւ տասնըմէկ աշակերտներուն, երբ անոնք սեղան բազմած էին։ Յանդիմանեց զիրենք իրենց անհաւատութեան եւ յամառութեան համար, քանի չէին հաւատացած անոնց՝ որոնց ինք երեւցած էր մեռելներէն յարութիւն առնելէն ետք։</verse>
				<verse number="15">Եւ ըսաւ անոնց. – Գացէք ամբողջ աշխարհը եւ բոլոր մարդոց քարոզեցէք Աւետարանը ։</verse>
				<verse number="16">Ով որ հաւատայ եւ մկրտուի՝ պիտի փրկուի, իսկ ով որ չհաւատայ՝ պիտի դատապարտուի։</verse>
				<verse number="17">Անոնք որոնք կը հաւատան՝ հետեւեալ նշաններով յայտնի պիտի ըլլան.– Իմ անունովս չար ոգիներ պիտի հանեն, նոր լեզուներ պիտի խօսին,</verse>
				<verse number="18">ձեռքով օձ պիտի բռնեն առանց խայթուելու եւ եթէ մահացու ոեւէ թոյն խմեն՝ պիտի չվնասուին, հիւանդներու վրայ ձեռք պիտի դնեն եւ զանոնք բժշկեն։</verse>
				<verse number="19">Տէր Յիսուս աշակերտներուն հետ խօսելէ ետք երկինք համբարձաւ եւ Հօրը աջ կողմը նստաւ։</verse>
				<verse number="20">Իսկ անոնք աշխարհի բոլոր կողմերը երթալով՝ Տիրոջ գործակցութեամբ Աւետարանը կը քարոզէին, եւ իրենց քարոզութիւնը կը հաստատուէր իրենց տրուած բոլոր նշաններով։</verse>
			</chapter>
		</book>
		<book number="42">
			<chapter number="1">
				<verse number="1">Ո՜վ պատուական Թէոփիլոս, Շատեր ձեռնարկեցին պատմելու եւ դասաւորելու այն բոլոր դէպքերը, որոնք մեր մէջ տեղի ունեցան</verse>
				<verse number="2">եւ որ մեզի աւանդեցին անոնք՝ որոնք սկիզբէն իսկ անոնց ականատես եւ Աստուծոյ խօսքին քարոզիչ եղան։</verse>
				<verse number="3">Նոյնպէս ալ ես, սկիզբէն բծախնդրութեամբ հետազօտած ըլլալով այս դէպքերը՝ քեզի կը գրեմ դասաւորելով զանոնք,</verse>
				<verse number="4">որպէսզի գիտնաս թէ ճշմարիտ է ինչ որ սորվեցար։</verse>
				<verse number="5">Հրէաստանի Հերովդէս թագաւորի օրերուն Զաքարիա անունով քահանայ մը կար, որ Աբիայի քահանայական ընտանիքին կը պատկանէր, իսկ անոր կինը՝ Եղիսաբէթ, Ահարոնի սերունդէն էր։</verse>
				<verse number="6">Անոնք երկուքն ալ Աստուծոյ աչքին արդար էին եւ իրենց ամբասիր կեանքով կը հնազանդէին Տիրոջ պատուիրաններուն եւ օրէնքներուն։</verse>
				<verse number="7">Անոնք զաւակ չունէին, որովհետեւ Եղիսաբէթ ամուլ էր եւ արդէն երկուքն ալ ծերացած էին։</verse>
				<verse number="8">Օր մը, երբ Զաքարիայի քահանայական դասակարգին հերթը եկած ըլլալով՝ իր պաշտօնը կը կատարէր Աստուծոյ առջեւ,</verse>
				<verse number="9">քահանայական սովորութեան համաձայն՝ վիճակով իրեն ինկաւ Տիրոջ սրբարանը մտնել՝ խնկարկելու համար։</verse>
				<verse number="10">Խուռն բազմութիւն մը դուրսը կեցած կ՚աղօթէր խնկարկութեան ժամանակ։</verse>
				<verse number="11">Եւ ահա Զաքարիայի երեւցաւ Տիրոջ հրեշտակը, որ խունկի սեղանին աջ կողմը կեցած էր։</verse>
				<verse number="12">Երբ Զաքարիա հրեշտակը տեսաւ, շփոթեցաւ եւ սարսափի մատնուեցաւ։</verse>
				<verse number="13">Տիրոջ հրեշտակը ըսաւ. – Զաքարիա՛, մի՛ վախնար, Աստուած լսեց աղօթքդ։ Կինդ՝ Եղիսաբէթը մանչ զաւակ մը պիտի ծնի եւ զայն Յովհաննէս պիտի կոչես։</verse>
				<verse number="14">Անիկա քեզի ուրախութեան եւ ցնծութեան պատճառ պիտի ըլլայ եւ շատեր անոր ծնունդով պիտի ուրախանան։</verse>
				<verse number="15">Անիկա մեծ պիտի ըլլայ Տիրոջ աչքին։ Գինի եւ օղի պիտի չխմէ։ Անիկա տակաւին չծնած՝ Սուրբ Հոգիով պիտի լեցուի</verse>
				<verse number="16">եւ Իսրայէլի ժողովուրդէն շատեր իրենց Տէր Աստուծոյն պիտի դարձնէ։</verse>
				<verse number="17">Անիկա Տիրոջ առջեւէն պիտի քալէ՝ Եղիայի հոգիով եւ զօրութեամբ լեցուած, որպէսզի հայրերը իրենց որդիներուն հետ հաշտեցնէ եւ անհնազանդները առաջնորդէ արդարներու իմաստութեան, եւ այսպիսով Տիրոջ գալուստին նախապատրաստուած ժողովուրդ մը պատրաստէ։</verse>
				<verse number="18">Զաքարիա ըսաւ հրեշտակին. – Ի՞նչպէս հաւատամ ըսածիդ. որովհետեւ ես ծեր եմ եւ կնոջս ալ տարիքը յառաջացած է։</verse>
				<verse number="19">Հրեշտակը պատասխանեց. – Ես Գաբրիէլն եմ եւ Տիրոջ ներկայութեան կը կանգնիմ։ Տէրը զիս ղրկեց, որ քեզի հետ խօսիմ եւ այս լուրը աւետեմ։</verse>
				<verse number="20">Եւ քանի չհաւատացիր խօսքերուս, որոնք իրենց ժամանակին պիտի իրականանան, համր պիտի ըլլաս, պիտի չկարենաս խօսիլ մինչեւ այն օրը, երբ ըսածս կատարուի։</verse>
				<verse number="21">Մինչ այդ, ժողովուրդը Զաքարիայի կը սպասէր եւ կը զարմանար որ անիկա սրբարանէն դուրս գալու կ՚ուշանար։</verse>
				<verse number="22">Երբ դուրս ելաւ, չէր կրնար խօսիլ, ուստի հասկըցան որ սրբարանին մէ ջ տեսիլք մը ունեցեր է։ Զաքարիա պապանձած էր եւ միայն շարժումներով կը խօսէր անոնց հետ։</verse>
				<verse number="23">Երբ Զաքարիայի պաշտօնավարութեան օրերը լրացան, իր տունը գնաց։</verse>
				<verse number="24">Այդ օրերուն իր կինը Եղիսաբէթ յղացաւ։ Հինգ ամիս տունէն դուրս չելաւ. կ՚ըսէր. –</verse>
				<verse number="25">Այս օրերուս ահա Տէրը այսպէս օգնեց ինծի՝ վերցնելով մարդոցմէ կրած նախատինքս։</verse>
				<verse number="26">Եղիսաբէթիյղութեանվեցերորդամսուան, Աստուած Գաբրիէլ հրեշտակը ղրկեց Գալիլեայի Նազարէթ քաղաքը,</verse>
				<verse number="27">կոյսի մը մօտ, որ նշանուած էր Դաւիթի սերունդէն Յովսէփ անունով մէկու մը հետ։ Կոյսին անունը Մարիամ էր։</verse>
				<verse number="28">Հրեշտակը Մարիամի գալով ըսաւ. – Ուրախացի՛ր, շնորհալի՛ կոյս, որովհետեւ Աստուած քեզի հետ է։</verse>
				<verse number="29">Մարիամ այս խօսքին վրայ խռովեցաւ. կը մտածէր թէ ի՛նչ կը նշանակէ այս ողջոյնը։</verse>
				<verse number="30">Սակայն հրեշտակը ըսաւ իրեն. – ՄԻ՛ վախնար, Մարիա՛մ, որովհետեւ Աստուծոյ շնորհքին արժանացար։</verse>
				<verse number="31">Ահա պիտի յղանաս եւ զաւակ մը ծնիս, որ Յիսուս պիտի կոչես։</verse>
				<verse number="32">Անիկա մեծ պիտի ըլլայ եւ Բարձրեալին Որդին պիտի կոչուի։ Տէր Աստուած անոր պիտի տայ իր հօրը՝ Դաւիթի գահը,</verse>
				<verse number="33">եւ անիկա Յակոբի սերունդներուն վրայ յաւիտեանս պիտի թագաւորէ։ Անոր թագաւորութիւնը անվախճան պիտի ըլլայ։</verse>
				<verse number="34">Մարիամ ըսաւ հրեշտակին. – Ատիկա ի՞նչպէս կրնայ պատահիլ, երբ ամուսնացած չեմ։</verse>
				<verse number="35">Հրեշտակը պատասխանեց. – Սուրբ Հոգին քեզի պիտի գայ եւ Բարձրեալին զօրութիւնը քու վրադ պիտի հանգչի. ուստի ծնելիք զաւակդ սուրբ է եւ Աստուծոյ Որդի պիտի կոչուի։</verse>
				<verse number="36">Ահա ազգականդ Եղիսաբէթն ալ, հակառակ ծեր եւ ամուլ ըլլալուն՝ վեցերորդ ամիսն է որ յղի է։</verse>
				<verse number="37">Գիտցի՛ր, որ Աստուծոյ համար անկարելի բան չկայ։</verse>
				<verse number="38">Մարիամ ըսաւ. – Աստուծոյ աղախինն եմ, թող քու ըսածդ ըլլայ։ Ապա հրեշտակը գնաց Մարիամի քովէն։</verse>
				<verse number="39">Նոյն օրերուն, Մարիամ ճամբայ ելլելով՝ աճապարանքով գնաց Յուդայի լեռնային շրջանի քաղաքներէն մէկը։</verse>
				<verse number="40">Հոն Զաքարիայի տունը մտնելով՝ Եղիսաբէթի ողջոյն տուաւ։</verse>
				<verse number="41">Երբ Եղիսաբէթ Մարիամի ողջոյնը լսեց, իր որովայնին մէջ երեխան շարժեցաւ, եւ Եղիսաբէթ Սուրբ Հոգիով ներշնչուած՝</verse>
				<verse number="42">բարձրաձայն ըսաւ. – Կիներուն մէջ օրհնեա՜լ ես դուն եւ օրհնեա՜լ է զաւակը որ կը կրես որովայնիդ մէջ։</verse>
				<verse number="43">Ի՜նչ երջանկութիւն, որ Տիրոջս մայրը ինծի կ՚այցելէ.</verse>
				<verse number="44">որովհետեւ երբ ողջոյնդ լսեցի, երեխաս ուրախութեամբ շարժեցաւ որովայնիս մէջ։</verse>
				<verse number="45">Երանի՜ քեզի որ հաւատացիր, որովհետեւ Աստուծոյ կողմէ քեզի ըսուածները պիտի կատարուին։</verse>
				<verse number="46">Մարիամ ըսաւ. « Տէրը պիտի գովաբանեմ.</verse>
				<verse number="47">Ահա հոգիս կ՚ուրախանայ Աստուծմով, իմ Փրկիչովս,</verse>
				<verse number="48">որովհետեւ ան տեսաւ իրաղախինինհեզութիւնը։ Ասկէետք բոլոր սերունդները երանի պիտի տան ինծի,</verse>
				<verse number="49">քանի հզօրն Աստուած ինծի համար մեծամեծ գործեր կատարեց. սուրբ է անունը անոր։</verse>
				<verse number="50">Բոլոր ժամանակներուն մէջ ողորմութեամբ ան կը նայի աստուածավախ մարդոց վրայ։</verse>
				<verse number="51">Իր բազուկով ան զօրութիւն ցոյց տուաւ, ոչնչացուց հպարտները՝ իրենց բոլոր խորհուրդներով։</verse>
				<verse number="52">Գահազրկեց արքաները եւ բարձրացուց խոնարհները։</verse>
				<verse number="53">Անօթիները բարիքներով լիացուց, մինչ հարուստները դատարկաձեռն արձակեց։</verse>
				<verse number="54">Պաշտպան եղաւ իր ծառային՝ Իսրայէլի, հաւատարիմ մնալով իր ողորմութեան,</verse>
				<verse number="55">ինչպէս որ խոստացած էր մեր հայրերուն՝ Աբրահամի եւ անոր զաւակներուն»։</verse>
				<verse number="56">Մարիամ Եղիսաբէթի մօտ շուրջ երեք ամիս մնալէ ետք վերադարձաւ իր տունը։</verse>
				<verse number="57">Եղիսաբէթի ծննդաբերութեան ժամանակը հասաւ եւ զաւակ մը ծնաւ։</verse>
				<verse number="58">Դրացիներն ու ազգականները երբ լսեցին, թէ որքան մեծ եղած է Տիրոջ ողորմութիւնը անոր հանդէպ՝ ուրախացան Եղիսաբէթի հետ։</verse>
				<verse number="59">Փոքրիկին ծննդեան ութերորդ օրը եկան զայն թլփատելու, եւ երբ զայն իր հօր անունով Զաքարիա պիտի կոչէին,</verse>
				<verse number="60">մայրը ըսաւ. – Ո՛չ, Յովհաննէս պիտի կոչուի.</verse>
				<verse number="61">Սակայն ներկաները կ՚առարկէին, ըսելով. – Բայց ձեր գերդաստանին մէջ Յովհաննէս անունով մէկը չկա՛յ։</verse>
				<verse number="62">Այս պատճառով նշանացի դիմեցին հօրը, գիտնալու համար թէ ի՛նչ կ՚ուզէ որ կոչուի մանուկը։</verse>
				<verse number="63">Զաքարիա տախտակ մը ուզեց եւ գրեց՝ Յովհաննէս։ Բոլորն ալ զարմացան։</verse>
				<verse number="64">Նոյն վայրկեանին Զաքարիայի լեզուն բացուեցաւ, սկսաւ խօսիլ եւ օրհնել զԱստուած։</verse>
				<verse number="65">Վախ ինկաւ բոլոր ներկաներուն եւ դրացիներուն մէջ, որոնք ասիկա լսեցին, եւ Հրէաստանի լեռնակողմը ամէ ն մարդ այս մասին կը խօսէր։</verse>
				<verse number="66">Ասիկա լսելով՝ ամէնքն ալ կը խորհէին ու կ՚ըսէին. – Արդեօք այս մանուկը ի՞նչպիսի մէկը պիտի ըլլայ։ Եւ Տիրոջ զօրութիւնը անոր հետ էր։</verse>
				<verse number="67">Հայրը՝ Զաքարիան, Սուրբ Հոգիով լեցուած՝ մարգարէացաւ, ըսելով.</verse>
				<verse number="68">«Օրհնեա՜լ է Իսրայէլի Տէր Աստուածը, որ օգնութեան հասաւ եւ փրկութիւն բերաւ իր ժողովուրդին։</verse>
				<verse number="69">Իր ծառային՝ Դաւիթի սերունդէն հզօր Փրկիչ մը տուաւ մեզի։</verse>
				<verse number="70">Իր սուրբ մարգարէներուն միջոցաւ կանուխէն մեզի խոստացաւ</verse>
				<verse number="71">փրկել մեր թշնամիներէն ու բոլոր մեզատողներէն,</verse>
				<verse number="72">եւ մեր հայրերուն հանդէպ իր ողորմութիւնը ցոյց տալ՝ իր սուրբ ուխտին հաւատարիմ մնալով,</verse>
				<verse number="73">մեզի տալու այն՝ ինչ որ երդումով մեր հօր Աբրահամի խոստացած էր,</verse>
				<verse number="74">որպէսզի առանց վախի, այլեւս մեր թշնամիներէն փրկուած՝ զինք պաշտենք</verse>
				<verse number="75">մեր կեանքի բոլոր օրերուն, եւ իրեն ներկայանանք որպէս սուրբ եւ արդար մարդիկ։</verse>
				<verse number="76">Եւ դուն, զաւա՛կս, Բարձրեալին մարգարէն պիտի կոչուիս եւ Տիրոջ առջեւէն պիտի քալես՝ անոր ճամբան պատրաստելու,</verse>
				<verse number="77">որպէսզի գիտցնես իր ժողովուրդին, թէ պիտի փրկուին՝ իրենց մեղքերուն ներում գտնելով.</verse>
				<verse number="78">որովհետեւ Աստուած իր գթառատ ողորմութեամբ իբրեւ Արեգակ՝ երկինքէն պիտի ծագի մեր վրայ,</verse>
				<verse number="79">եւ յայտնուի մեզի, որ խաւարի մէջ եւ մահուան շուքին տակ կը մնայինք, որպէսզի մեր ոտքերը դէպի խաղաղութեան ճամբան ուղղէ»։</verse>
				<verse number="80">Փոքրիկը կ՚աճէր մարմինով եւ կը զօրանար հոգիով։ Անիկա անապատին մէջ կը բնակէր մինչեւ այն օրը, երբ երեւցաւ Իսրայէլի մէջ։</verse>
			</chapter>
			<chapter number="2">
				<verse number="1">Այդ օրերուն Օգոստոս կայսր հրամանագիր հանեց՝ իր կայսրութեան սահմաններուն մէջ գտնուող բոլոր բնակիչներուն մարդահամարը կատարելու։</verse>
				<verse number="2">Այս առաջին մարդահամարը տեղի ունեցաւ Սուրիայի կառավարիչ Կիրենիոսի օրերուն։</verse>
				<verse number="3">Ամէն մարդ իր ծննդավայր քաղաքը կ՚երթար իր անունը արձանագրել տալու համար։</verse>
				<verse number="4">Յովսէփ, Դաւիթի ցեղէն եւ ազգատոհմէն ըլլալուն համար, Գալիլեայի Նազարէթ քաղաքէն ելաւ</verse>
				<verse number="5">եւ իր անունը արձանագրել տալու համար գնաց Հրէաստանի Բեթլեհէմ քաղաքը, Դաւիթ թագաւորին ծննդավայրը։ Իրեն կ՚ընկերանար իր նշանածը՝ Մարիամ, որ յղի էր։</verse>
				<verse number="6">Բեթլեհէմի մէջ Մարիամի ծննդաբերութեան ժամանակը հասաւ</verse>
				<verse number="7">եւ ծնաւ իր անդրանիկ զաւակը, որ փաթթեց խանձարուրի մէջ եւ դրաւ մսուրի մը մէջ, որովհետեւ պանդոկին մէջ իրենց համար տեղ չկար։</verse>
				<verse number="8">Այնտեղ, դաշտերուն մէջ հովիւներ կային, որոնք գիշերով իրենց հօտերուն պահակութիւն կ՚ընէին։</verse>
				<verse number="9">Տիրոջ հրեշտակը անոնց երեւցաւ եւ Տիրոջ փառքը լոյսի պէս անոնց վրայ ծագեցաւ։ Հովիւները սաստիկ վախցան.</verse>
				<verse number="10">հրեշտակը ըսաւ անոնց. – Մի՛ վախնաք, ձեզի աւետիս մը պիտի տամ, որ ամբողջ ժողովուրդին մեծ ուրախութիւն պիտի պատճառէ։</verse>
				<verse number="11">Այսօր, Դաւիթի քաղաքին մէջ ձեր Փրկիչը ծնաւ, որ Օծեալ Տէրն է։</verse>
				<verse number="12">Հետեւեալը ապացոյց ըլլայ ձեզի.է հոն մանուկ մը պիտի գտնէք՝ խանձարուրով փաթթուած եւ մսուրի մէջ դրուած։</verse>
				<verse number="13">Եւ յանկարծ այդ հրեշտակին միացաւ երկնաւոր զօրքերու բազմութիւն մը, որ կ՚օրհնաբանէր զԱստուած, ըսելով.</verse>
				<verse number="14">«Բարձունքներուն մէջ Աստուծոյ փա՜ռք, խաղաղութի՜ւն երկրի վրայ եւ մարդոց միջեւ հաճութիւն»։</verse>
				<verse number="15">Հազիւ հրեշտակները երկինք բարձրացած, հովիւները իրարու ըսին. – Եկէք Բեթլեհէմ երթանք եւ տեսնենք պատահածը, այն ինչ որ Տէրը մեզի յայտնեց։</verse>
				<verse number="16">Անոնք աճապարանքով գացին եւ հոն գտան Մարիամն ու Յովսէփը, ինչպէս նաեւ մանուկը՝ մսուրին մէջ դրուած</verse>
				<verse number="17">Այս տեսնելով անոնք Մարիամի եւ Յովսէփի յայտնեցին ինչ որ հրեշտակը ըսած էր իրենց՝ մանուկին մասին։</verse>
				<verse number="18">Բոլոր անոնք որոնք կը լսէին հովիւներուն պատմածը, կը զարմանային։</verse>
				<verse number="19">Մարիամ բոլոր այս ըսուածները միտքը կը պահէր եւ անոնց վրայ կը խոկար։</verse>
				<verse number="20">Իսկ հովիւները վերադարձան, փառաբանելով եւ օրհնաբանելով զԱստուած՝ իրենց լսածին եւ տեսածին համար, որ ճիշդ հրեշտակին պատմածին պէս էր։</verse>
				<verse number="21">Ութը օր ետք, երբ մանուկը թլփատելու ժամանակը հասաւ, Յիսուս կոչեցին զայն, այն անունով որ հրեշտակը տուած էր անոր՝ տակաւին Մարիամի որովայնին մէջ չյղացած։</verse>
				<verse number="22">Իսկ երբ Մովսէսի հաստատած Օրէնքին համաձայն անոնց ծիսական մաքրութեան ժամանակը լրացաւ, Յովսէփն ու Մարիամը մանուկը Երուսաղէմ տարին Տիրոջ ընծայելու համար,</verse>
				<verse number="23">որովհետեւ Տիրոջ Օրէնքին մէջ գրուած է. «Տիրոջ պէտք է նուիրուի ամէն արու զաւակ, որ մօրը առաջին զաւակն է».</verse>
				<verse number="24">ինչպէս նաեւ Տիրոջ Օրէնքին համաձայն զոհ մատուցանելու «զոյգ մը տատրակ կամ աղաւնիի երկու ձագ»։</verse>
				<verse number="25">Այդ ժամանակ Երուսաղէմի մէջ Սիմոն անունով մարդ մը կ՚ապրէր։ Սիմոն արդար եւ աստուածավախ էր եւ Իսրայէլի փրկութեան կը սպասէր։ Սուրբ Հոգին իրեն հետ էր</verse>
				<verse number="26">եւ վստահեցուցած էր զինք՝ թէ Տիրոջ Օծեալը չտեսած պիտի չմեռնէր։</verse>
				<verse number="27">Արդ, Սուրբ Հոգիէն առաջնորդուած՝ անիկա տաճար գնաց։ Երբ ծնողքը մանուկ Յիսուսը տաճար բերին, որպէսզի կատարեն այն ինչ որ Օրէնքը կը պահանջէր մանուկին համար,</verse>
				<verse number="28">Սիմոն իր գիրկը առաւ փոքրիկը եւ գոհաբանեց զԱստուած, ըսելով. –</verse>
				<verse number="29">Այժմ, ո՛վ Տէր, համաձայն քու խոստումիդ՝ ձգէ՛ որ ծառադ խաղաղութեամբ մեռնի.</verse>
				<verse number="30">որովհետեւ աչքերովս տեսայ Փրկիչը,</verse>
				<verse number="31">որ ղրկեցիր բոլոր ժողովուրդներուն,</verse>
				<verse number="32">որպէս լոյս՝ հեթանոսները լուսաւորելու եւ քու ժողովուրդիդ՝ Իսրայէլի փառք ըլլալու։</verse>
				<verse number="33">Յիսուսի հայրն ու մայրը զարմանքով մտիկ կ՚ընէին այս խօսքերը, որ Սիմոն կ՚ըսէր մանուկին մասին։</verse>
				<verse number="34">Սիմոն օրհնեց զիրենք ալ, ապա մանուկին մօրը՝ Մարիամին ըսաւ. – Այս մանուկը Իսրայէլի ժողովուրդէն շատերու անկումին</verse>
				<verse number="35">եւ շատերու փրկութեան պատճառ պիտի ըլլայ։ Անիկա նաեւ հակառակութեան նշան պիտի ըլլայ եւ շատերու սիրտերուն խորհուրդները պիտի յայտնէ։ Գալով քեզի, քու ալ սիրտէդ սուր մը պիտի անցնի։</verse>
				<verse number="36">Հոն էր նաեւ Փանուէլի աղջիկը՝ Աննա մարգարէուհին, որ Ասերի ցեղէն էր։ Աննա բաւականյառաջացած տարիք ունէր. անիկա միայն եօթը տարի ամուսնական կեանք վարած էր</verse>
				<verse number="37">եւ այժմ ութսուն չորս տարեկան այրի մըն էր։ Տաճարէն չէր հեռանար, այլ գիշեր ու ցերեկ ծոմապահութեամբ եւ աղօթքով անցնելով՝ զԱստուած կը պաշտէր։</verse>
				<verse number="38">Արդ, ինք ալ նոյն ժամուն գալով՝ գոհութիւն տուաւ Տիրոջ եւ մանուկին մասին կը խօսէր բոլոր անոնց, որոնք Երուսաղէմի մէջ Փրկիչին կը սպասէին։</verse>
				<verse number="39">Երբ Յովսէփ ու Մարիամ Տիրոջ Օրէնքին պահանջքները կատարեցին, վերադարձան Գալիլեա, իրենց քաղաքը՝ Նազարէթ։</verse>
				<verse number="40">Հոն մանուկը մեծցաւ, զօրացաւ եւ իմաստութեամբ լեցուեցաւ։ Աստուծոյ շնորհքը կար անոր վրայ։</verse>
				<verse number="41">Յիսուսի ծնողները ամէն տարի Զատիկի տօնին Երուսաղէմ կ՚երթային։</verse>
				<verse number="42">Երբ Յիսուս տասներկու տարեկան եղաւ, անոնք Երուսաղէմ գացին, ինչպէս տօնին սովորութիւն էր երթալ։</verse>
				<verse number="43">Տօնակատարութեան աւարտին, մինչ անոնք կը վերադառնային, Յիսուս մանուկը Երուսաղէմ մնաց։ Իր ծնողները չանդրադարձան ասոր։</verse>
				<verse number="44">Անոնք կը կարծէին թէ ուղեկիցներուն հետ է։ Օրուան մը ճամբայ կտրելէ ետք, սկսան փնտռել Յիսուսը ազգականներու եւ ծանօթներու մօտ։</verse>
				<verse number="45">Երբ չգտան, կրկին Երուսաղէմ դարձան՝ հոն փնտռելու համար զինք։</verse>
				<verse number="46">Երեք օր ետք զինք գտան տաճարին մէջ։ Անիկա տաճարին ուսուցիչներուն հետ նստած՝ անոնց մտիկ կ՚ընէր եւ հարցումներ կ՚ուղղէր։</verse>
				<verse number="47">Բոլոր անոնք որ իրեն մտիկ կ՚ընէին, կը հիանային անոր իմաստութեան եւ տուած պատասխաններուն վրայ։</verse>
				<verse number="48">Ծնողները երբ տեսան Յիսուսը, ապշած մնացին։ Իր մայրը ըսաւ. – Այս ի՞նչ ըրիր մեզի, տղա՛ս. ահա հայրդ ու ես տակնուվրայ եղած՝ քեզ կը փնտռէինք։</verse>
				<verse number="49">Յիսուս ըսաւ անոնց. – Ինչո՞ւ զիս ուրիշ տեղ կը փնտռէիք. չէի՞ք գիտեր թէ հօրս տան մէջ պէտք է գտնուիմ։</verse>
				<verse number="50">Սակայն ծնողները այս խօսքերուն իմաստը չհասկցան։</verse>
				<verse number="51">Յետոյ Յիսուս ծնողներուն հետ միասին Նազարէթ գնաց, եւ հնազանդ մնաց անոնց։ Իր մայրը այս բոլորը իր սիրտին մէջ կը պահէր։</verse>
				<verse number="52">Յիսուս կը զարգանար իմաստութեամբեւ մարմնով՝ Աստուծոյ եւ մարդոց սիրելի ըլլալով։</verse>
			</chapter>
			<chapter number="3">
				<verse number="1">Տիբերիոս կայսրին գահակալութեան տասնըհինգերորդ տարին Պոնտացի Պիղատոս Հրէաստանի կառավարիչն էր, Հերովդէս Գալիլեայի չորրորդապետն էր, Հերովդէսի եղբայրը՝ Փիլիպպոս, Իտուրիայի եւ Տրաքոնիտիսի չորրորդապետն էր, Լիսանիաս Աբիլենէի չորրորդապետն էր,</verse>
				<verse number="2">իսկ Հաննա եւ Կայիափա այդ ժամանակուան Քահանայապետներն էին։</verse>
				<verse number="3">Այդ օրերուն Աստուած անապատին մէջ խօսեցաւ Զաքարիայի որդիին՝ Յովհաննէսի։ է Յովհաննէս Յորդանան գետին եզերքը գտնուող բոլոր շրջանները երթալով՝ կը քարոզէր ապաշխարել եւ մկրտուիլ, որպէսզի Աստուած մեղքերու թողութիւն տայ։</verse>
				<verse number="4">Այս մասին Եսայի մարգարէի գիրքին մէջ գրուած է.– «Անապատին մէջ աղաղակողին ձայնը կ՚ըսէ.– Պատրաստեցէ՛ք Տիրոջ ճանապարհը, հարթեցէ՛ք անոր շաւիղները։</verse>
				<verse number="5">Բոլոր ձորերը պիտի լեցուին եւ բոլոր լեռներն ու բլուրները գետնին պիտի հաւասարին. բոլոր ճամբաները ուղիղ պիտի ըլլան, ինչպէս նաեւ խորտուբորտ արահետները՝ հարթ հաւասար,</verse>
				<verse number="6">եւ ամբողջ մարդկութիւնը պիտի տեսնէ Աստուծոյ ղրկած Փրկիչը»։</verse>
				<verse number="7">Բազմաթիւ մարդիկ Յովհաննէսի կ՚երթային անկէ մկրտուելու համար։ Յովհաննէս անոնց կ՚ըսէր. – Իժերո՛ւ ծնունդներ, ո՞վ ըսաւ ձեզի թէ կրնաք Աստուծոյ տալիք պատիժէն փախչիլ։</verse>
				<verse number="8">Ասկէ ետք գործո՛վ ցոյց տուէք թէ ապաշխարած էք։ Մի՛ կրկնէք դուք ձեզի՝ ըսելով. «Մենք Աբրահամի որդիներ ենք»։ Կ՚ըսեմ ձեզի, թէ Աստուած քարերէն ալ կրնայ Աբրահամի որդիներ հանել։</verse>
				<verse number="9">Ահաւասիկ կացինը ծառերը իրենց արմատներէն կտրելու պատրաստ է։ Այն ծառը որ լաւ պտուղ չի տար՝ պիտի կտրուի եւ կրակ նետուի։ –</verse>
				<verse number="10">Ուրեմն ի՞նչ ընենք,– հարցուց ժողովուրդը իրեն։</verse>
				<verse number="11">Յովհաննէս պատասխանեց. – Ով որ երկու հագուստ ունի՝ թող մէկը չունեցողին տայ, իսկ ով որ ուտելիք ունի՝ նոյնպէս ուրիշին հետ թող կիսէ։</verse>
				<verse number="12">Մաքսաւորներն ալ մկրտուելու եկան եւ հարցուցին իրեն. – Վարդապե՛տ, ի՞նչ ընենք։</verse>
				<verse number="13">Յովհաննէս պատասխանեց. – Ձեզի հրամայուածէն աւելի մի՛ գանձէք։</verse>
				<verse number="14">Զինուորներ ալ եկան եւ իրեն հարցուցին. – Մե՞նք ինչ ընենք։ Անոնց պատասխանեց. – Ոեւէ մէկէն բռնութեամբ եւ կամ զրպարտութիւն ընելով դրամ մի՛ առնէք։ Ձեզի տրուած թոշակով գոհացէք։</verse>
				<verse number="15">Ժողովուրդը կը սկսէր իր ակնկալած Փրկիչը տեսնել Յովհաննէսի մէջ. բոլորն ալ իրենք իրենց կը խորհէին թէ արդեօք Յովհաննէ՞սն է Քրիստոսը:</verse>
				<verse number="16">Յովհաննէս անոնց պատասխանեց. – Ես ձեզ ջուրով կը մկրտեմ, բայց ինձմէ աւելի հզօրը պիտի գայ, որ ձեզ Սուրբ Հոգիով եւ կրակով պիտի մկրտէ։ Ես անոր կօշիկին կապերն իսկ քակելու արժանի չեմ։</verse>
				<verse number="17">Հեծանոցը իր ձեռքին, ան պիտի մաքրէ իր կալը. ցորենը հաւաքէ իր շտեմարանին մէջ, իսկ յարդը այրէ անշէջ կրակով։</verse>
				<verse number="18">Տակաւին ուրիշ շատ մը ուսուցումներով անիկա ժողովուրդը կը քաջալերէր՝ փրկութեան աւետիսը տալով անոնց։</verse>
				<verse number="19">Յովհաննէս յանդիմանեց Հերովդէս չորրորդապետը, իր եղբօր կինը՝ Հերովդիան խլելով անոր հետ ամուսնանալուն համար, ինչպէս նաեւ բոլոր իր չար գործերուն համար։</verse>
				<verse number="20">Այս պատճառով Հերովդէս բանտարկել տուաւ Յովհաննէսը, այսպիսով չար գործ մըն ալ աւելցնելով միւսներուն վրայ։</verse>
				<verse number="21">Ներկայ ամբողջ ժողովուրդը մկրտուելէն ետք՝ Յիսուս ալ մկրտուեցաւ։ Երբ Յիսուս կ՚աղօթէր, երկինքը բացուեցաւ</verse>
				<verse number="22">եւ Սուրբ Հոգին տեսանելի կերպարանքովաղաւնիի պէս իջաւ անոր վրայ։ Ձայն մը լսուեցաւ երկինքէն, որ կ՚ըսէր. – Դո՛ւն ես իմ սիրելի Որդիս. քեզի՛ հաճեցայ։</verse>
				<verse number="23">Յիսուս շուրջ երեսուն տարեկան էր, երբ իր գործունէութեան սկսաւ։ Ինչպէս մարդիկ կը կարծէին՝ անիկա որդին էր Յովսէփի, որուն նախահայրերն էին՝ հօրմէն սկսեալ՝ Յակոբ, Հեղի,</verse>
				<verse number="24">Մատթատ, Ղեւի, Մելքի, Յաննէ, Յովսէփ,</verse>
				<verse number="25">Մատաթիա, Ամոս, Նաւում, Եսլի, Նակկէ,</verse>
				<verse number="26">Մահաթ, Մատաթիա, Սեմէին, Եոսէք, Եոդա,</verse>
				<verse number="27">Եոանան, Ռէսա, Զօրաբաբէլ, Սալաթիէլ, Նէրի,</verse>
				<verse number="28">Մելքի, Ադդի, Կոսամ, Ելմադամ, Էր,</verse>
				<verse number="29">Յեսու, Եղիազար, Եորիմ, Մատթատ, Ղեւի,</verse>
				<verse number="30">Սիմէոն, Յուդա, Յովսէփ, Եոնամ, Եղիակիմ,</verse>
				<verse number="31">Մելեա, Մեննա, Մատտաթա, Նաթան, Դաւիթ,</verse>
				<verse number="32">Յեսսէ, Օբէդ, Բոազ, Սալմոն, Նաասոն,</verse>
				<verse number="33">Ամինադաբ, Արամ, Ադմին, Առնի, Հեսրոն, Փերեզ, Յուդա,</verse>
				<verse number="34">Յակոբ, Իսահակ, Աբրահամ, Թարա, Նաքոր,</verse>
				<verse number="35">Սերուք, Ռագաւ, Փալեկ, Եբեր, Սելա,</verse>
				<verse number="36">Կայնան, Արփաքսադ, Սեմ, Նոյ, Լամեք,</verse>
				<verse number="37">Մաթուսալա, Ենոք, Եարեդ, Մալալիէլ, Կայնան,</verse>
				<verse number="38">Ենոս, Սէթ եւ Ադամ, որ Աստուծմէ ստեղծուեցաւ։</verse>
			</chapter>
			<chapter number="4">
				<verse number="1">Յիսուս Սուրբ Հոգիով լեցուած՝ վերադարձաւ Յորդանանէն։ Ապա Սուրբ հոգիին կողմէ առաջնորդուած՝ գնաց անապատ,</verse>
				<verse number="2">ուր քառասուն օր փորձուեցաւ Սատանայէն ։ Այդ օրերուն ո՛չ կերաւ եւ ո՛չ ալ խմեց։ Երբ քառասուն օրերը ամբողջացան, Յիսուս անօթեցաւ։</verse>
				<verse number="3">Սատանան ըսաւ իրեն. – Եթէ Աստուծոյ Որդին ես, հրամայէ՛ որ այս քարը հաց դառնայ։</verse>
				<verse number="4">Յիսուս պատասխանեց. – Օրէնքի գիրքին մէջ գրուած է. «Մարդ միայն հացով չ՚ապրիր, այլ՝ Աստուծոյ բոլոր խօսքերով»։</verse>
				<verse number="5">Ապա Սատանան հանեց զինք բարձր լեռ մը եւ ակընթարթի մը մէջ իրեն ցոյց տուաւ աշխարհի բոլոր թագաւորութիւնները</verse>
				<verse number="6">եւ ըսաւ. – Այս բոլորին վրայ իշխանութիւն եւ անոնց փառքը քեզի կու տամ. անոնք ինծի տրուած են եւ որու որ ուզեմ՝ կու տամ։</verse>
				<verse number="7">Արդ, եթէ ինծի երկրպագութիւն ընես՝ այդ բոլորը քուկդպիտի ըլլան։</verse>
				<verse number="8">Յիսուս ըսաւ. – Օրէնքի գիրքին մէջ գրուած է. «Քու Տէր Աստուծոյդ պէտք է երկրպագես եւ զայն միայն պաշտես»։</verse>
				<verse number="9">Յետոյ Սատանան զայն Երուսաղէմ տարաւ եւ կանգնեցուց տաճարի աշտարակներէն մէկուն վրայ եւ ըսաւ անոր. – Եթէ Աստուծոյ Որդին ես, դուն քեզ այստեղէն վար նետէ։</verse>
				<verse number="10">Քանի Սաղմոսներուն մէջ գրուած է, թէ «Աստուած իր հրեշտակներուն պիտի պատուիրէ որ քեզ պահպանեն»,</verse>
				<verse number="11">եւ թէ «հրեշտակները քեզ իրենց ձեռքերուն վրայ պիտի վերցնեն, այնպէս որ ոտքդքարի չզարնուի»։</verse>
				<verse number="12">Յիսուս պատասխանեց. – Օրէնքի գիրքին մէջ գրուած է. «Քու Տէր Աստուածդ չփորձե՛ս»։</verse>
				<verse number="13">Սատանան ամէն տեսակի փորձութիւն վերջացնելէ ետք՝ ժամանակուան մը համար հեռացաւ Յիսուսէն։</verse>
				<verse number="14">Յիսուս Գալիլեա վերադարձաւ Սուրբ Հոգիին զօրութեամբ, եւ ամբողջ գաւառին մէջ իր համբաւըտարածուեցաւ։</verse>
				<verse number="15">Անոնց ժողովարաններուն մէջ կ՚ուսուցանէր՝ արժանանալով բոլորին հիացումին ու գովասանքին։</verse>
				<verse number="16">Եկաւ Նազարէթ քաղաքը, ուր մեծցած էր, եւ իր սովորութեան համաձայն Շաբաթ օր ժողովարան գնաց։ Երբ ոտքի ելաւ կարդալու համար օրուան ընթերցուածը,</verse>
				<verse number="17">իրեն տուին Եսայի մարգարէին գիրքը։ Բացաւ եւ գտաւ այն տեղը ուր կ՚ըսէր.–</verse>
				<verse number="18">« Տիրոջ Հոգին վրաս է. որովհետեւ զիս օծեց եւ ղրկեց՝ աղքատներուն փրկութեան աւետիս տալու, սրտաբեկները մխիթարելու,</verse>
				<verse number="19">գերիներուն ազատութիւն բերելու, կոյրերուն աչքերը բանալու, հարստահարուածները ազատելու եւ յայտարարելու՝ թէ ահա հասած է ժամանակը, երբ Տէրը պիտի փրկէ իր ժողովուրդը»։</verse>
				<verse number="20">Ապա գոցեց գիրքը, տուաւ պաշտօնեային եւ նստաւ։ Ժողովարանին մէջ գտնուողներուն բոլորին աչքերը իրեն սեւեռած էին</verse>
				<verse number="21">Ֆերբ ըսաւ. – Այս մարգարէութիւնը որ դուք լսեցիք, ահա այսօր իրականացաւ։</verse>
				<verse number="22">Ամէնքն ալ տպաւորուած էին իրմէ եւ հիանալով անոր շնորհալի խօսքերուն վրայ՝ կ՚ըսէին. – Այս մարդը Յովսէփի որդին չէ՞:</verse>
				<verse number="23">Յիսուս ըսաւ. – Անտարակոյս ինծի պիտի ըսէք հետեւեալ առածը. «Բժի՛շկ, դուն քեզ բժշկէ»։ Եւ ինչ որ լսեցինք որ գործեր ես Կափառնաումի մէջ, այստեղ՝ քու հայրենի գաւառիդ մէջ ալ կատարէ։</verse>
				<verse number="24">Եւ աւելցուց. – Բայց դուք ալ գիտէք, որ մարգարէն իր ծննդավայրին մէջ յարգ չունի։</verse>
				<verse number="25">Ձեզի օրինակներով խօսիմ։ Իսրայէլի մէջ բազմաթիւ այրիներ կային Եղիայի օրերուն, երբ երեքուկէս տարի երկինքը չանձրեւեց եւ ամբողջ երկրին մէջ սաստիկ սով տիրեց։</verse>
				<verse number="26">Բայց Եղիա անոնցմէ ոեւէ մէկուն չղրկուեցաւ, այլ ղրկուեցաւ Սիդոնի մօտիկ Սարեփթա գիւղը բնակող այրի կնոջ մը։</verse>
				<verse number="27">Նոյնպէս, Եղիսէ մարգարէի օրերուն Իսրայէլի մէջ բազմաթիւ բորոտներ կային, բայց անոնցմէ ո՛չ մէկը բժշկուեցաւ, այլ միայն Նէեման անունով Ասորի մը։</verse>
				<verse number="28">Այս ակնարկութիւնները լսելով՝ ժողովարանին մէջ գտնուողները բարկութեամբ լեցուեցան։</verse>
				<verse number="29">Ելան, Յիսուսը քաղաքէն դուրս հանեցին եւ գահավէժ ընելու նպատակով զայն տարին մինչեւ կատարը այն լերան, որուն վրայ շինուած էր իրենց քաղաքը։</verse>
				<verse number="30">Բայց Յիսուս անոնց մէջէն անցաւ գնաց։</verse>
				<verse number="31">Յետոյ Յիսուս Գալիլեայի Կափառնաում քաղաքը գնաց, ուր Շաբաթ օրով սկսաւ ժողովուրդին ուսուցանել։</verse>
				<verse number="32">Բոլորն ալ կը զարմանային անոր ուսուցման կերպին վրայ, որովհետեւ հեղինակութեամբ կը խօսէր։</verse>
				<verse number="33">Ժողովարանին մէջ մէկը կար, որ պիղծ ոգիէ բռնուած էր. ոգին բարձրաձայն գոչեց. –</verse>
				<verse number="34">Յիսո՛ւս Նազովրեցի, ձգէ՛, ի՞նչ կ՝ուզես մեզմէ. մեզ ոչնչացնելո՞ւ եկար. գիտե՛նք թէ ով ես, դուն Աստուծոյ Սուրբն ես։</verse>
				<verse number="35">Յիսուս սաստեց ոգին եւ ըսաւ. – Լռէ՛ եւ դո՛ւրս ել մարդէն։ Ոգին բոլորին դիմաց զգետնեց մարդը եւ դուրս ելաւ՝ առանց վնասելու անոր։</verse>
				<verse number="36">Բոլորն ալ ապշահար՝ իրարու կ՚ըսէին. – Ի՜նչ զօրեղ խօսք. հեղինակութեամբ եւ զօրութեամբ կը սաստէ չար ոգիները եւ անոնք դուրս կ՚ելլեն։</verse>
				<verse number="37">Եւ Յիսուսի համբաւը կը տարածուէր գաւառին բոլոր կողմերը։</verse>
				<verse number="38">Ժողովարանէն ելլելով՝Յիսուս գնաց Սիմոնի տունը։ Սիմոնի զոքանչը սաստիկ տաքութիւն ունէր եւ կը տանջուէր անկէ։ Յիսուսի աղաչեցին որ բժշկէ զայն։</verse>
				<verse number="39">Յիսուս անոր մօտ գնաց եւ սաստեց տաքութիւնը։ Տաքութիւնը անցաւ, եւ հիւանդը անմիջապէս ոտքի ելլելով՝ սկսաւ սպասարկել անոնց։</verse>
				<verse number="40">Արեւնամուտին, բոլոր անոնք որոնք զանազան ցաւերէ բռնուած հիւանդներ ունէին, Յիսուսի բերին։ Յիսուս անոնցմէ իւրաքանչիւրին վրայ իր ձեռքերը դնելով՝ կը բժշկէր զանոնք։</verse>
				<verse number="41">Շատերու մէջէն դեւեր ալ կ՚ելլէին, որոնք բարձրաձայն կ՚ըսէին. – Դուն Աստուծոյ Որդին ես։ Սակայն Յիսուս կը սաստէր զանոնք եւ չէր ձգեր որ խօսին, քանի դեւերը գիտէին թէ ինք Քրիստոսն է։</verse>
				<verse number="42">Առաւօտուն Յիսուս ելաւ ամայի վայրմը գնաց։ Ժողովուրդը սկսաւ զինք փնտռել։ Երբ եկան իր մօտ, չէին ձգեր որ հեռանայ իրենցմէ։</verse>
				<verse number="43">Յիսուս անոնց ըսաւ. – Ուրիշ քաղաքներու մէջ ալ պէտք է Աստուծոյ արքայութիւնը աւետեմ, որովհետեւ ճիշդ ասոր համար Աստուած զիս ղրկեց։</verse>
				<verse number="44">Եւ Յիսուս Գալիլեայի ժողովարաններուն մէջ կը քարոզէր։</verse>
			</chapter>
			<chapter number="5">
				<verse number="1">Յիսուս Գեննեսարէթի լիճին եզերքը կեցած էր, երբժողովուրդը սկսաւ իր շուրջ խառնուիլ՝ լսելու համար Աստուծոյ խօսքը։</verse>
				<verse number="2">Անիկա երկու նաւակներ տեսաւ լիճին եզերքը. իսկ ձկնորսները նաւակէն դուրս ելած՝ իրենց ուռկանները կը լուային։</verse>
				<verse number="3">Յիսուս մտաւ նաւակներէն մէկուն մէջ, որ Սիմոնին կը պատկանէր, եւ խնդրեց որ ցամաքէն քիչ մը հեռացնէր նաւակը։ Եւ նաւակին մէջ նստած՝ սկսաւ ժողովուրդին ուսուցանել։</verse>
				<verse number="4">Երբ իր խօսքը վերջացուց, Սիմոնին ըսաւ. – Քիչ մը աւելի խորը տար նաւակը եւ ձուկ որսալու համար ձեր ուռկաններընետեցէք։</verse>
				<verse number="5">Սիմոն պատասխանեց. – Վարդապե՛տ, ամբողջ գիշերը յոգնեցանք եւ ոչինչ որսացինք, բայց քու խօսքիդ համար ուռկանները նետենք։</verse>
				<verse number="6">Ուռկանները նետեցին եւ մեծ քանակութեամբ ձուկ բռնեցին մէջը, այնքան՝ որ իրենց ուռկանները կը պատռտէին։</verse>
				<verse number="7">Նշան ըրին իրենց գործի ընկերներուն, որոնք միւս նաւակին մէջ էին, որպէսզի իրենց օգնութեան գան։ Անոնք եկան եւ երկու նաւակները ա՛յնքան լեցուեցան, որ այլեւս պիտի ընկղմէին։</verse>
				<verse number="8">Երբ Սիմոն Պետրոս տեսաւ ասիկա, ինկաւ Յիսուսի ծունկերուն առջեւ եւ ըսաւ. –Հեռացի՛ր ինձմէ, Տէ՜ր, որովհետեւ ես մեղաւոր մարդ մըն եմ։</verse>
				<verse number="9">Քանի ինք եւ իրեն հետ եղողները շատ վախցած էին, տեսնելով իրենց բռնած մեծ քանակութեամբ ձուկերը։</verse>
				<verse number="10">Նոյն վիճակին մատնուած էին Զեբեդէոսի որդիները՝ Յակոբոսն ու Յովհաննէսը, որոնք Սիմոնի գործընկեր էին։ Յիսուս ըսաւ Սիմոնի. – Մի՛ վախնար, ասկէ ետք մարդիկ պիտի որսաս՝ կեանքի համար։</verse>
				<verse number="11">Անոնք նաւակները ցամաք հանեցին եւ ամէն ինչ ձգելով՝ հետեւեցան Յիսուսի։</verse>
				<verse number="12">Յիսուս օր մը երբ քաղաք մը հասաւ, ահա բորոտութեամբ ծածկուած մարդ մը տեսաւ զինք եւ երեսին վրայ գետին փռուելով՝ աղաչեց եւ ըսաւ. – Տէ՛ր, եթէ ուզես՝ կրնաս զիս մաքրել։</verse>
				<verse number="13">Յիսուս ձեռքը երկարեց, դպաւ անոր ու ըսաւ. – Կ՚ուզեմ, մաքրուէ՛։ Անմիջապէս բորոտութիւնը գնաց անկէ։</verse>
				<verse number="14">Ապա Յիսուս անոր պատուիրեց. – Ոեւէ մէկուն բան մի՛ ըսեր, այլ գնա եւ դուն քեզ քահանային ցոյց տուր. ապա ժողովուրդին իբրեւ վկայութիւն՝ թէ բորոտութենէդ մաքրուած ես՝ զոհդ մատուցանէ, ինչպէս որ Մովսէս հրամայած է։</verse>
				<verse number="15">Եւ Յիսուսի համբաւը աւելի կը տարածուէր։ Խուռն բազմութիւններ կը հաւաքուէին, լսելու համար զինք եւ բժշկուելու իրենց հիւանդութիւններէն։</verse>
				<verse number="16">Իսկ ինք դէպի ամայի վայրեր խոյս կու տար եւ կ՚աղօթէր։</verse>
				<verse number="17">Օր մը, երբ Յիսուս կ՚ուսուցանէր, Գալիլեայի եւ Հրէաստանի շրջաններէն ու Երուսաղէմէն եկած Փարիսեցիներ եւ Օրէնքի ուսուցիչներ ալ նստած էին հոն։ Յիսուս Տիրոջ զօրութեամբ բժշկութիւններ կը կատարէր։</verse>
				<verse number="18">Եւ ահա քանի մը հոգիներ անդամալոյծ մը բերին մահիճի վրայ. կ՚ուզէին ներս մտցնել զայն եւ Յիսուսի առջեւ բերել։</verse>
				<verse number="19">Երբ խճողումին պատճառով ներս մտնելու ճամբայ չգտան, տանիք ելան եւ առաստաղէն կախելով՝ մահիճով միասին իջեցուցին բազմութեան մէջտեղը, Յիսուսի առջեւ։</verse>
				<verse number="20">Յիսուս անոնց հաւատքը տեսնելով, անդամալոյծին ըսաւ. – Ո՛վ մարդ, մեղքերդ ներուած են քեզի։</verse>
				<verse number="21">Օրէնքի ուսուցիչներն ու Փարիսեցիները սկսանխորհիլ եւ իրարու ըսել. – Ո՞վ է այս մարդը, որ կը համարձակի այսպիսի հայհոյութիւն ընել. Աստուծմէ զատ ո՞վ կրնայ մեղքերը ներել։</verse>
				<verse number="22">Յիսուս անոնց մտածումը գիտնալով, ըսաւ. – Ի՞նչ է այդ ձեր մտածածը.</verse>
				<verse number="23">ո՞ր մէկը աւելի դիւրին է, «Մեղքերդ քեզի ներուած են» ըսե՞լը, թէ՝ «Ել եւ քալէ՛» ըսելը։</verse>
				<verse number="24">Բայց պէտք է գիտնաք, թէ Մարդու Որդին երկրի վրայ մեղքերը ներելու իշխանութիւն ունի։ Ապա անդամալոյծին դառնալով՝ ըսաւ. – Քեզի կ՚ըսեմ, ե՛լ, ա՛ռ մահիճդ եւ տո՛ւնդգնա։</verse>
				<verse number="25">Անմիջապէս բոլորին դիմաց անդամալոյծը ոտքի ելաւ, առաւ մահիճը, որուն վրայ պառկած էր եւ տուն գնաց՝ զԱստուած փառաւորելով։</verse>
				<verse number="26">Բոլորն ալ ապշեցան եւ վախով լեցուեցան, եւ զԱստուած կը փառաւորէին՝ ըսելով. – Այսօր հրաշալի բաներ տեսանք։</verse>
				<verse number="27">Այս հրաշքէն ետք, երբ Յիսուս ելաւ հոնկէ, տեսաւ Ղեւի անունով մաքսաւոր մը, որ մաքս գանձելու նստած էր, եւ ըսաւ անոր. – Ինծի՛ հետեւէ։</verse>
				<verse number="28">Ղեւի ձգեց ամէն ինչ եւ ելաւ ու անոր հետեւեցաւ։</verse>
				<verse number="29">Ապա Ղեւի Յիսուսի համար մեծ ճաշկերոյթ մը սարքեց իր տան մէջ։ Հրաւիրեալներուն մէջ շատ մը մաքսաւորներ ալ կային, որոնքմիասին նստած էին։</verse>
				<verse number="30">Փարիսեցիներն ու Օրէնքի ուսուցիչները սկսան Յիսուսի մասին տրտնջալ իր աշակերտներուն, ըսելով. – Ինչո՞ւ մաքսաւորներուն եւ մեղաւորներուն հետ կ՚ուտէք ու կը խմէք։</verse>
				<verse number="31">Յիսուս անոնց պատասխանեց. – Առողջները չեն որ բժիշկի պէտք ունին, այլ՝ հիւանդները։</verse>
				<verse number="32">Չեկա՛յ արդարները ապաշխարութեան հրաւիրելու, այլ՝ մեղաւորները։</verse>
				<verse number="33">Անոնցմէ ոմանք հարցուցին Յիսուսի. – Ինչո՞ւ Յովհաննէսի աշակերները յաճախ ծոմ կը պահեն եւ կ՚աղօթեն. նոյնը կ՚ընեն Փարիսեցիներու աշակերտներն ալ, մինչ քուկիններդ կ՚ուտեն ու կը խմեն։</verse>
				<verse number="34">Յիսուս պատասխանեց անոնց. – Կրնա՞ք հարսանիքի հրաւիրեալներուն ըսել՝ որ ծոմ պահեն, երբ տակաւին փեսան իրենց հետ է։</verse>
				<verse number="35">Օր պիտի գայ, երբ փեսան պիտի վերցուի իրենցմէ եւ այն ատեն անոնք ալ ծոմ պիտի պահեն։</verse>
				<verse number="36">Ապա օրինակ մըն ալ տուաւ անոնց. – Ոչ ոք նոր հագուստէ մը կտոր մը առնելով՝ հինին համար կարկտան կ՚ընէ. այդպիսով թէ՛ նոր հագուստը կը փճանայ եւ թէ՛ կարկտանը հինին չի յարմարիր։</verse>
				<verse number="37">Նոյնպէս, ոչ ոք նոր գինին հին տիկերու մէջ կը լեցնէ. այլապէս՝ նոր գինին կը պայթեցնէ հին տիկերը եւ պատճառ կ՚ըլլայ որ թէ՛ գինին թափի եւ թէ՛ տիկերը փճանան։</verse>
				<verse number="38">Ընդհակառակը, նոր գինին նոր տիկերու մէջ դրուելու է, որպէսզի երկուքն ալ չփճանան։</verse>
				<verse number="39">Ոչ ոք հին գինին խմելէ ետք անմիջապէս նորը կ՚ուզէ, քանի կ՚ըսէ. «Հին գինին աւելի քաղցրահամ է»։</verse>
			</chapter>
			<chapter number="6">
				<verse number="1">Յիսուս առաջին ամսուան երկրորդ Շաբաթ օրը ցորենի արտերուն մէջէն կ՚անցնէր։ Իր աշակերտները հասկեր փրցնելով իրենց ափերուն մէջ կըշփէին եւ հատիկները կ՚ուտէին։</verse>
				<verse number="2">Փարիսեցիներէն ոմանքանոնց ըսին. – Այդ ի՞նչ կ՚ընէք. չէ՞ որ Օրէնքը կ՚արգիլէ ատիկա Շաբաթ օրով ընել։</verse>
				<verse number="3">Յիսուս անոնց պատասխանեց. – Չէ՞ք կարդացած թէ ի՛նչ ըրաւ Դաւիթ, երբ ինք եւ իր հետ եղողները անօթեցան։</verse>
				<verse number="4">Աստուծոյ տունը չմտա՞ւ, չկերա՞ւ առաջաւորութեան հացը եւ չտուա՞ւ նաեւ իր հետ եղողներուն, երբ Օրէնքին համաձայն՝ քահանաներէն զատ ո՛չ ոք կրնար այդ հացէն ուտել։</verse>
				<verse number="5">Ապա աւելցուց. – Մարդու Որդին Շաբաթ օրուան Տէրն է։</verse>
				<verse number="6">Ուրիշ Շաբաթ օր մը, Յիսուս ժողովարան մտաւ եւ սկսաւ ուսուցանել։ Հոն մարդ մը կար, որուն աջ ձեռքը գօսացած էր։</verse>
				<verse number="7">Օրէնքի ուսուցիչներն ու Փարիսեցիները կը սպասէին, տեսնելու համար թէ Յիսուս Շաբաթ օրով պիտի բժշկէ՞ մարդը, որպէսզի ամբաստանեն զայն։</verse>
				<verse number="8">Յիսուս գիտցաւ անոնց մտածումը եւ դառնալով մարդուն, որուն ձեռքը գօսացած էր, ըսաւ. – Ոտքի՛ ել եւ մէջտեղ կեցիր։ Անիկա ոտքի ելաւ եւ մէջտեղ կեցաւ։</verse>
				<verse number="9">Յետոյ Յիսուս անոնց ըսաւ. – Ձեզի բան մը պիտի հարցնեմ։ Մեր Օրէնքը Շաբաթ օրով ի՞նչ ընել կը թոյլատրէ. բարի՞ք գործել, թէ չարիք. կեանք մը փրկե՞լ թէ կորսնցնել։</verse>
				<verse number="10">Ապա նայուածք մը նետեց շուրջիններուն վրայ եւ վրդոված՝ ըսաւ մարդուն. – Ձե՛ռքդ երկարէ։ Անիկա ձեռքը երկարեց եւ ահա գօսացած ձեռքը միւս ձեռքին նման առողջացաւ։</verse>
				<verse number="11">Օրէնքի ուսուցիչներն ու Փարիսեցիները կատաղութեամբ լեցուեցան եւ իրարու հետ կը խորհրդակցէին թէ ի՛նչ ընեն Յիսուսի։</verse>
				<verse number="12">Յիսուս օր մը լեռ բարձրացաւ աղօթելու համար եւ ամբողջ գիշերը Աստուծոյ աղօթելով անցուց։</verse>
				<verse number="13">Առաւօտուն իր մօտ կանչեց իր աշակերտները եւ անոնցմէ տասներկու հոգի ընտրեց, որոնք նաեւ առաքեալ կոչեց։</verse>
				<verse number="14">Այդ առաքեալներն էին՝ Սիմոնը, որ Պետրոս ալ անուանեց, անոր եղբայրը՝ Անդրէասը, Յակոբոսը, Յովհաննէսը, Փիլիպպոսը, Բարթողոմէոսը,</verse>
				<verse number="15">Մատթէոսը, Թովմասը, Ալփէոսի որդին՝Յակոբոսը, Նախանձայոյզ կոչուած Սիմոնը,</verse>
				<verse number="16">Յակոբի որդին՝ Յուդան եւ Իսկարիոտացի Յուդան, որ մատնիչը եղաւ։</verse>
				<verse number="17">Ապա անոնց հետ տափարակ տեղ մը իջաւ։ Հոն էին բոլոր աշակերտները, ինչպէս նաեւ ժողովուրդի մեծ բազմութիւն մը հաւաքուած էր Հրէաստանի բոլոր կողմերէն, Երուսաղէմէն եւ շրջակայքէն եւ Տիւրոսի ու Սիդոնի ծովեզերեայ շրջաններէն։</verse>
				<verse number="18">Բոլորն ալ եկած էին Յիսուսի խօսքերը մտիկ ընելու եւ իրենց հիւանդութիւններէն բուժուելու։ Անոնք որոնք չար ոգիներէ կը տառապէին՝ կը բժշկուէին։</verse>
				<verse number="19">Ամբողջ ժողովուրդը կ՚ուզէր իրեն դպչիլ, որովհետեւ իրմէ զօրութիւն դուրս կ՚ելլէր եւ կը բժշկէր բոլորն ալ։</verse>
				<verse number="20">Յիսուս իր աչքերը աշակետներուն յառելով, ըսաւ. – Երանի՜ աղքատներուդ, որովհետեւ ձերն է Աստուծոյ արքայութիւնը։</verse>
				<verse number="21">Երանի՜ ձեզի՝ այժմ քաղցածներուդ, որովհետեւ պիտի յագենաք։ Երանի՜ ձեզի՝ այժմ լացողներուդ, որովհետեւ պիտի խնդաք։</verse>
				<verse number="22">Երանի՜ ձեզի, երբ մարդիկ ձեզ ատեն, մերժեն ձեզ ընդունիլ, նախատեն եւ վարկաբեկեն ձեզ՝ Մարդու Որդիին հետեւելնուդ համար։</verse>
				<verse number="23">Այդ օր ուրախացէք եւ ցնծացէք, որովհետեւ մեծ վարձատրութիւն պիտի ունենաք երկինքի մէջ։ Անոնց նախահայրերը մարգարէներուն նկատմամբ նոյն վերաբերումը ունեցան։</verse>
				<verse number="24">Բայց վա՜յ ձեզի՝ հարուստներուդ, որովհետեւ ձեր հանգիստն ու վարձատրութիւնը արդէն իսկ ստացաք։</verse>
				<verse number="25">Վա՜յ ձեզի որ այժմ յագեցած էք, որովհետեւ պիտի անօթենաք։ Վա՜յ ձեզի որ այժմ կը խնդաք, որովհետեւ պիտի սգաք ու լաք։</verse>
				<verse number="26">Վա՜յ ձեզի, երբ մարդիկ գովաբանեն ձեզ, որովհետեւ անոնց հայրերը նոյն վերաբերումը ունեցան սուտ մարգարէներուն հանդէպ։ –</verse>
				<verse number="27">Բայց դուք որ ինծի մտիկ կ՚ընէք, ձեզի կ՚ըսեմ.է Սիրեցէ՛ք ձեր թշնամիները, բարիք ըրէք ձեզ ատողներուն.</verse>
				<verse number="28">օրհնեցէ՛ք ձեզ անիծողները եւ աղօթեցէք անոնց համար՝ որոնք ձեզի նեղութիւն կը պատճառեն։</verse>
				<verse number="29">Ով որ երեսիդ ապտակ մը զարնէ՝ միւսն ալ դարձուր անոր. ով որ բաճկոնդ վրայէդ հանէ՝ ձգէ որ անիկա շապիկդ ալ առնէ։</verse>
				<verse number="30">Ով որ քեզմէ բան մը խնդրէ՝ տուր, եւ ով որ քեզմէ բան մը առնէ՝ ետ մի՛ պահանջեր։</verse>
				<verse number="31">Ինչ որ կ՚ուզէք որ մարդիկ ձեզի ընեն՝ դուք ալ նոյնը ըրէք անոնց։</verse>
				<verse number="32">Ի՞նչ արժանիք կ՚ունենաք՝ եթէ սիրէք միայն ձեզ սիրողները. մեղաւորներն ալ կը սիրեն իրենց սիրելիները։</verse>
				<verse number="33">Ի՞նչ արժանիք կ՚ունենաք՝ եթէ բարիք գործէք միայն անոնց, որոնք ձեզի բարիք կ՚ընեն. մեղաւորներն ալ նոյնը կ՚ընեն։</verse>
				<verse number="34">Դարձեալ, ի՞նչ արժանիք կ՚ունենաք՝ եթէ փոխ տաք միայն անոնց, որոնցմէ կ՚ակնկալէք ձեր տուածը ետ առնել, չէ՞ որ մեղաւորներն ալ մեղաւորներուն փոխ կու տան եւ իրենց տուածը ամբողջութեամբ ետ կ՚առնեն։</verse>
				<verse number="35">Ընդհակառակը, սիրեցէ՛ք ձեր թշնամիները եւ բարիք ըրէք անոնց. փոխ տուէք անոնց՝ որոնցմէ յոյս չունիք ձեր տուածը ետ առնելու։ Եւ այն ատեն առատ վարձատրութիւն պիտի ունենաք. այն ատեն՝ բարձրեալ Աստուծոյ որդիները պիտի ըլլաք, որովհետեւ անիկա գթասիրտ է չարերուն եւ ապերախտներուն հանդէպ։</verse>
				<verse number="36">Գթասիրտ եղէք, ինչպէս որ ձեր երկնաւոր Հայրն ալ գթասիրտ է։ –</verse>
				<verse number="37">Մի՛ դատէք, որպէսզի Աստուած ալ ձեզ չդատէ. մի՛ դատապարտէք, որպէսզի Աստուած ալ ձեզ չդատապարտէ։ Ներեցէ՛ք ուրիշներուն եւ Աստուած ալ ձեզի պիտի ներէ։</verse>
				<verse number="38">Տուէք եւ Աստուած ձեզի պիտի տայ. պիտի տայ լաւ չափով, բերնէ բերան, զեղուն առատութեամբ։ Ինչ չափով որ ուրիշները չափէք, նոյն չափով Աստուած ձեզ պիտի չափէ։</verse>
				<verse number="39">Օրինակ մըն ալ տուաւ անոնց. – Միթէ կոյրը կրնա՞յ ուրիշ կոյր մը առաջնորդել. չէ՞ որ երկուքն ալ փոսը կ՚իյնան։</verse>
				<verse number="40">Աշակերտը ուսուցիչէն գերիվեր չէ, բայց կատարեալ պատրաստութիւն ունեցող աշակերտը իր ուսուցիչին նման պիտի ըլլայ։</verse>
				<verse number="41">Ինչո՞ւ եղբօրդ աչքին մէջ գտնուող շիւղը կը տեսնես, բայց քու աչքիդ գերանը չես նշմարեր։</verse>
				<verse number="42">Կամ, ի՞նչպէս կրնաս եղբօրդ ըսել. «Եղբայր, ձգէ՛ որ աչքիդ մէջէն շիւղը հանեմ», մինչ դուն քու աչքիդ գերանը չես տեսներ։ Կեղծաւո՛ր, նախ քու աչքիդ մէջէն գերանը հանէ, որպէսզի յստակ տեսնելով՝ կարենաս եղբօրդ աչքէն շիւղը հանել։ –</verse>
				<verse number="43">Լաւ ծառը գէշ պտուղ չի տար, ոչ ալ գէշ ծառը՝լաւ պտուղ։</verse>
				<verse number="44">Իւրաքանչիւր ծառ իր պտուղէն պիտի ճանչցուի։ Ոեւէ մէկը փուշէն թուզ չի քաղեր եւ ոչ ալ մորենիէն՝ խաղող։</verse>
				<verse number="45">Բարի մարդը իր սիրտի բարի գանձէն բարիք կը բղխեցնէ, իսկ չար մարդը՝ չարիք, քանի բերանը սիրտին մէջ եղածն է որ կը խօսի։ –</verse>
				<verse number="46">Ինչո՞ւ զիս « Տէ՛ր, Տէ՛ր» կը կոչէք, եւ սակայն իմ ըսածներս չէք կատարեր։</verse>
				<verse number="47">Ով որ ինծի կու գայ եւ խօսքերս լսելով կը գործադրէ զանոնք, ըսեմ ձեզի թէ որո՛ւ կը նմանի։</verse>
				<verse number="48">Կը նմանի այն մարդուն, որ տուն շինելու համար հողը խորունկ կը փորէ եւ հիմը ժայռի վրայ կը հաստատէ։ Երբ գետը հեղեղներէն յորդելով կը զարնէ տան, չի կրնար զայն խախտել, որովհետեւ տան հիմը ժայռի վրայ հաստատուած է։</verse>
				<verse number="49">Իսկ ով որ կը լսէ խօսքերս եւ սակայն չի գործադրեր, կը նմանի այն մարդուն, որ հողի վրայ առանց հիմի տուն կը շինէ, որուն երբ գետը զարնուի՝ անմիջապէս կը քանդուի։ Եւ ի՜նչ ահաւոր կ՚ըլլայ այդ տան կործանումը։</verse>
			</chapter>
			<chapter number="7">
				<verse number="1">Յիսուս ժողովուրդին իր բոլոր ըսելիքները վերջացնելէ ետք Կափառնաում գնաց։</verse>
				<verse number="2">Հոն Հռոմայեցի հարիւրապետ մը կար, որուն ծառան, որ շատ սիրելի էր իրեն, մահամերձ հիւանդ էր։</verse>
				<verse number="3">Հարիւրապետը երբ լսեց Յիսուսի մասին, քանի մը Հրեայ երէցներ ղրկեց անոր, խնդրելով որ գայ եւ փրկէ ծառան։</verse>
				<verse number="4">Երէցները եկան Յիսուսի մօտ եւ թախանձագին խնդրելով, ըսին. – Արժանաւոր մէկուն է որ բարիք պիտի ընես.</verse>
				<verse number="5">անիկա մեր ազգը կը սիրէ եւ ինքն էր որ մեզի համար ժողովարան շինեց։</verse>
				<verse number="6">Յիսուս անոնց հետ գնաց։ Երբ մօտեցած էր տան, հարիւրապետը իր բարեկամները ղրկեց, որպէսզի անոր ըսեն. – Տէ՛ր, մի՛ յոգնիր. ես արժանի չեմ քեզ իմ յարկիս տակ ընդունելու.</verse>
				<verse number="7">ահա թէ ինչո՛ւ ինքզինքս արժանի չգտայ քեզի գալու։ Միայն հրահանգ մը տուր եւ ծառան պիտի առողջանայ։</verse>
				<verse number="8">Որովհետեւ ես ալ, որպէս իշխանութեան ենթակայ մարդ մը՝ ձեռքիս տակ զինուորներ ունիմ. մէկուն կ՚ըսեմ՝ «Գնա՛» եւ կ՚երթայ, ուրիշի մը կ՚ըսեմ՝ «Եկո՛ւր» եւ կու գայ. ծառայիս կ՚ըսեմ՝ «Ատիկա ըրէ» եւ կը կատարէ։</verse>
				<verse number="9">Յիսուս երբ լսեց ասիկա, հիացաւ անոր վրայ, եւ դառնալով իրեն հետեւող բազմութեան, ըսաւ. – Իրապէ՛ս կ՚ըսեմ ձեզի, թէ նոյնիսկ Իսրայէլի մէջ այսչափ հաւատք չգտայ։</verse>
				<verse number="10">Պատգամաւորները տուն վերադարձան եւ հիւանդ ծառան բժշկուած գտան։</verse>
				<verse number="11">Յաջորդ օր Յիսուս ճամբայ ելաւ՝ Նային կոչուած քաղաքը երթալու համար։ Իրեն կ՚ընկերանային իր աշակերտները եւ բազմաթիւ ժողովուրդ։</verse>
				<verse number="12">Հազիւ քաղաքին դարպասին մօտեցած էր, ահա անկէ դուրս կը հանէին մեռել մը, որ այրի մօր մը մէկ հատիկ զաւակն էր։ Քաղաքի ժողովուրդէն շատեր անոր կը հետեւէին։</verse>
				<verse number="13">Տէրը երբ կինը տեսաւ, գթաց անոր եւ ըսաւ. – Մի՛ լար։</verse>
				<verse number="14">Ապա մօտեցաւ եւ դպաւ դագաղին։ Դագաղը շալկողները կանգ առին։ Յիսուս ըսաւ. – Պատանի՛, քեզի կ՚ըսեմ՝ ե՛լ։</verse>
				<verse number="15">Մեռած պատանին ելաւ նստաւ եւ սկսաւ խօսիլ։ Յիսուս զայն յանձնեց մօրը։</verse>
				<verse number="16">Բոլորն ալ վախցան եւ փառաւորեցին զԱստուած՝ ըսելով. – Մեծ մարգարէ մը յայտնուեր է մեր մէջ, Աստուած իր ժողովուրդը փրկելու եկեր է։</verse>
				<verse number="17">Եւ Յիսուսի մասին այս լուրերը տարածուեցան Հրէաստանի եւ անոր շրջակայքին մէջ։</verse>
				<verse number="18">Երբ Յովհաննէսի աշակերտները այս բոլորին մասին պատմեցին իրեն,</verse>
				<verse number="19">Յովհաննէս իր աշակերտներէն երկուքը քովը կանչելով՝ զանոնք Յիսուսի ղրկեց, հարցնելու համար. – Դո՞ւն ես ան՝ որ պիտի գար, թէ ուրիշի մը սպասենք։</verse>
				<verse number="20">Աշակերտները եկան եւ Յիսուսի ըսին. – Յովհաննէս Մկրտիչը մեզ քովդ ղրկեց՝ հարցնելու համար, թէ «Դո՞ւն ես ան՝ որ պիտի գար, թէ ուրիշի մը սպասենք»։</verse>
				<verse number="21">Նոյն այդ ժամուն Յիսուս շատեր իրենց հիւանդութիւններէն, ցաւերէն եւ չար ոգիներէն բժշկեց, ինչպէս նաեւ շատ մը կոյրերու տեսողութիւն պարգեւեց։</verse>
				<verse number="22">Ապա Յովհաննէսի ղրկած երկու աշակերտներուն ըսաւ. – Գացէք եւ Յովհաննէսի պատմեցէք ինչ որ տեսաքու լսեցիք. ահա կոյրերը կը տեսնեն, կաղերը կը քալեն, բորոտները կը մաքրուին, խուլերը կը լսեն, մեռելները յարութիւն կ՚առնեն եւ Աւետարանը աղքատներուն կը քարոզուի։</verse>
				<verse number="23">Երանի՜ անոր որ իմ պատճառովս իր հաւատքը չի կորսնցներ։</verse>
				<verse number="24">Երբ Յովհաննէսի պատգամաւորները մեկնեցան, Յիսուս Յովհաննէսի մասին սկսաւ խօսիլ ժողովուրդին, ըսելով. – Ի՞նչ տեսնելու գացիք անապատ. հովէն շարժող եղէ՞գ մը։</verse>
				<verse number="25">Հապա ի՞նչ տեսնելու գացիք. փափուկ հագուստներ հագած մա՞րդ մը։ Բայց անոնք որ փառաւոր հագուստ կը հագնին եւ ճոխութեան մէջ կ՚ապրին, անոնք արքունի պալատներուն մէջ են։</verse>
				<verse number="26">Հապա ի՞նչ տեսնելու գացիք. մարգարէ՞ մը։ Այո՛, վստա՛հ եղէք, նոյնիսկ աւելի քան մարգարէ մը։</verse>
				<verse number="27">Որովհետեւ Յովհաննէսի մասին է որ մարգարէութեան մէջ Տէրը կ՚ըսէ.– «Ահա պատգամաւորս քու առջեւէդ պիտի ղրկեմ, որ քեզի համար ճամբայ պատրաստէ»։</verse>
				<verse number="28">Վստահ եղէք, մարդոց մէջ Յովհաննէսէն մեծ մարգարէ չէ ծնած, սակայն Աստուծոյ արքայութեան մէջ յետին եղողը Յովհաննէսէն աւելի մեծ է։</verse>
				<verse number="29">Ամբողջ ժողովուրդը, ինչպէս նաեւ մաքսաւորները, որոնք մկրտուած էին Յովհաննէսէն, երբ այս խօսքերը լսեցին՝ ճանչցան Աստուծոյ արդար ծրագիրը։</verse>
				<verse number="30">Իսկ Փարիսեցիներն ու Օրէնքի ուսուցիչները, որոնք Յովհաննէսէն չէին մկրտուած, մերժեցին ինչ որ Աստուած ծրագրած էր իրենց համար։</verse>
				<verse number="31">Ապա Յիսուս շարունակեց. – Որո՞ւ նմանցնեմ այս սերունդի մարդիկը. որո՞ւ կը նմանին։</verse>
				<verse number="32">Կը նմանին այն փոքրիկներուն, որոնք հրապարակի վրայ կը նստին եւ իրարու ձայն կու տան, ըսելով. «Մենք նուագեցինք՝ բայց դուք չպարեցիք. ողբի երգեր երգեցինք՝ բայց դուք չլացիք»։</verse>
				<verse number="33">Յովհաննէս Մ կրտիչը եկաւ, ո՛չ հաց կ՚ուտէր, ոչ գինի կը խմէր, կ՚ըսէք. «Դիւահար է»։</verse>
				<verse number="34">Մարդու Որդին եկաւ, կ՚ուտէ ու կը խմէ, եւ կ՚ըսէք. «Ուտող ու խմող է այս մարդը, մաքսաւորներուն եւ մեղաւորներուն՝ բարեկամ»։</verse>
				<verse number="35">Բայց արդարութեան հետեւորդները կրնան հասկնալ Աստուծոյ իմաստութիւնը։</verse>
				<verse number="36">Փարիսեցիներէն մէկը Յիսուսէն կը խնդրէր որ միասին ճաշեն։ Յիսուս գնաց անոր տունը եւ նստաւ ուտելու։</verse>
				<verse number="37">Քաղաքին մէջ պոռնիկ կին մը կար, որ երբ լսեց թէ Յիսուս Փարիսեցիին տունն է, անուշահոտ ազնիւ իւղի շիշ մը առնելով՝ Փարիսեցիին տունը եկաւ.</verse>
				<verse number="38">ետեւի կողմէն Յիսուսի ոտքերուն մօտ կեցած՝ կու լար, արցունքներով անոր ոտքերը կը թրջէր եւ մազերով կը սրբէր, կը համբուրէր ոտքերը եւ իւղով կ՚օծէր զանոնք։</verse>
				<verse number="39">Փարիսեցին, որ հրաւիրած էր Յիսուսը, ասիկա տեսնելով՝ ինքնիրեն կ՚ըսէր. – Եթէ այս մարդը մարգարէ ըլլար, պէտք է գիտնար թէ ո՛վ է իրեն մօտեցող այս կինը, եւ թէ ի՛նչպիսի մեղաւոր կեանք մը կ՚ապրի ան։</verse>
				<verse number="40">Յիսուս Փարիսեցիին ըսաւ. – Սիմո՛ն, քեզի ըսելիք մը ունիմ։ – Ըսէ՛, Վարդապետ, է ըսաւ ան։</verse>
				<verse number="41">Յիսուս ըսաւ. – Երկու հոգիներ փոխատուի մը դրամ պարտական էին. մէկը հինգ հարիւր արծաթ դրամ, միւսը՝ յիսուն։</verse>
				<verse number="42">Երբ անոնք չկրցան դրամը վերադարձնել, պարտատէրը երկուքին ալ պարտքը ջնջեց։ Հիմա դո՛ւն ըսէ, այս երկու պարտապաններէն ո՞ր մէկը աւելի պիտի սիրէ զայն։</verse>
				<verse number="43">Սիմոն պատասխանեց. – Ինծի այնպէս կը թուի թէ ան՝ որուն աւելի շատ շնորհեց։ – Ճի՛շդ դատեցիր, է ըսաւ Յիսուս։</verse>
				<verse number="44">Ապա դառնալով դէպի կինը, շարունակեց. –Սիմո՛ն, կը տեսնե՞ս այս կինը։ Տունդ մտայ, բայց ոտքերս լուալու համար ջուր չտուիր, մինչ ասիկա իր արցունքներով ոտքերս թրջեց եւ մազերովը սրբեց։</verse>
				<verse number="45">Դուն բարի գալուստի համբոյր մը չտուիր ինծի, մինչ ասիկա տունդ մտնելէս ի վեր չդադրեցաւ ոտքերս համբուրելէ։</verse>
				<verse number="46">Դուն գլուխս իւղով չօծեցիր, մինչ ասիկա ոտքերս օծեց անուշահոտ իւղով։</verse>
				<verse number="47">Ուստի կ՚ըսեմ քեզի, քանի զիս շատ սիրեց՝ ներուած են անոր բազմաթիւ մեղքերը։ Որովհետեւ անոր որ աւելի կը ներուի՝ անիկա աւելի սէր ցոյց կու տայ, իսկ անոր որ քիչ կը ներուի՝ աւելի քիչ կը սիրէ։</verse>
				<verse number="48">Ապա կնոջ դառնալով՝ ըսաւ. – Մեղքերդ ներուած են։</verse>
				<verse number="49">Անոնք որոնք միասին նստած էին, սկսան իրենք իրենց ըսել. – Ո՞վ է այս մարդը, որ նոյնիսկ մեղքերը կը ներէ։</verse>
				<verse number="50">Իսկ Յիսուս կնոջ ըսաւ. – Հաւատքդ քեզ փրկեց. խաղաղութեամբ գնա։</verse>
			</chapter>
			<chapter number="8">
				<verse number="1">Անկէ ետք Յիսուս տասներկու աշակերտներուն հետ քաղաքներն ու գիւղերը կը շրջէր՝ քարոզելով եւ Աստուծոյ արքայութիւնը աւետելով։</verse>
				<verse number="2">Իրեն հետ էին նաեւ կարգ մը կիներ, որոնք չար ոգիներէ եւ հիւանդութիւններէ բժշկուած էին, ինչպէս Մարիամը, որ Մագդաղենացի կը կոչուէր եւ որմէ եօթը չար ոգիներ հանած էր,</verse>
				<verse number="3">Հերովդէսի պալատին վերակացու Քուզայի կինը՝ Յովհաննան, Շուշանը, ինչպէս նաեւ շատ մը ուրիշներ, որոնք իրենց միջոցներով կը հոգային Յիսուսի պէտքերը։</verse>
				<verse number="4">Երբ շատ մը քաղաքներէ մարդիկ սկսան հաւաքուիլ իր շուրջ եւ խուռն բազմութիւն մը կազմուեցաւ, Յիսուս հետեւեալ առակը պատմեց. –</verse>
				<verse number="5">Սերմնացան մը սերմ ցանելու ելաւ։ Սերմանած ատեն՝ սերմերէն ոմանք ճամբուն եզերքը ինկան ու ոտքի կոխան եղան, եւ երկինքի թռչունները եկան կերան զանոնք։</verse>
				<verse number="6">Ուրիշներ ժայռոտ տեղ ինկան, եւ երբ բուսան՝ անմիջապէս չորցան, քանի հողը խոնաւ չէր։</verse>
				<verse number="7">Ոմանք ինկան փուշերու մէջ, եւ փուշերը միասին բուսնելով՝ խեղդեցին զանոնք։</verse>
				<verse number="8">Իսկ ուրիշներ ալ ինկան լաւ եւ պարարտ հողի մէջ եւ հարիւրապատիկ պտուղ տուին։ Այս առակը պատմելէ ետք՝ ըսաւ. – Ականջ ունեցողը թող լսէ։</verse>
				<verse number="9">Աշակերտները հարցուցին Յիսուսի, թէ ի՛նչ է առակին իմաստը։</verse>
				<verse number="10">Յիսուս պատասխանեց. – Դուք պէտք է գիտնաք Աստուծոյ արքայութեան գաղտնիքները, բայց ուրիշներուն առակներով կը յայտնուի, այնպէս որ «նային՝ բայց չտեսնեն, լսեն՝ բայց չհասկնան»։</verse>
				<verse number="11">Իսկ առակին իմաստը հետեւեալն է.է Սերմը Աստուծոյ խօսքն է։</verse>
				<verse number="12">Ճամբուն եզերքը գտնուող հողը պատկերն է այն մարդոց, որոնք կը լսեն, սակայն Սատանան գալով անոնց սիրտէն կը հանէ Աստուծոյ խօսքը, որպէսզի չհաւատան եւ չփրկուին։</verse>
				<verse number="13">Ժայռոտ հողը նմանութիւնն է անոնց, որոնք երբ կը լսեն Աստուծոյ խօսքը՝ ուրախութեամբ կ՚ընդունին. սակայն ասոնք արմատ չունին, այսինքն՝ ժամանակուան մը համար կը հաւատան եւ փորձութեան ժամանակ կը հեռանան։</verse>
				<verse number="14">Փուշերով ծածկուած հողը կը նմանի այն մարդոց, որոնք Աստուծոյ խօսքը կը լսեն, սակայն երկրաւոր կեանքի հոգերը, հարստութիւնը եւ հաճոյքները, որոնցմով կ՚ապրին՝ կը խեղդեն իրենց մէջ ինկած սերմերը եւ անպտուղ կը դառնան։</verse>
				<verse number="15">Իսկ պարարտ հողը կը նմանի այն մարդոց, որոնք բարի եւ ուրախ սիրտով կը լսեն Աստուծոյ խօսքը ու կ՚ընդունին զայն, եւ յարատեւելով՝ պտուղ կու տան։ –</verse>
				<verse number="16">Ոչ ոք ճրագը կը վառէ եւ կը պահէ կաթսայի տակ եւ կամ կը դնէ մահիճի տակ. ընդհակառակը, զայն աշտանակի վրայ կը դնէ, որպէսզի ներս մտնողները լոյսը տեսնեն։</verse>
				<verse number="17">Չկայ ծածուկ բան որ չյայտնուի եւ կամ գաղտնի բան՝ որ չգիտցուի եւ երեւան չգայ։</verse>
				<verse number="18">Ուրեմն ուշադիր եղէք թէ ի՛նչպէս կ՚ընդունիք այս խօսքերը, որովհետեւ ունեցողին պիտի տրուի, իսկ չունեցողէն պիտի առնուի նոյնիսկ այն՝ ինչ որ կը կարծէ թէ ունի։</verse>
				<verse number="19">Յիսուսիմայրնուեղբայրները իրեն եկան, բայց խուռնբազմութեանպատճառով չկրցան իրեն մօտենալ։</verse>
				<verse number="20">Լուր տուին իրեն, ըսելով. – Մայրդ եւ եղբայրներդ դուրսն են եւ կ՚ուզեն քեզ տեսնել։</verse>
				<verse number="21">Յիսուս ըսաւ. – Մայրս ու եղբայրներս ասոնք են, որոնք Աստուծոյ խօսքը կը լսեն եւ կը գործադրեն։</verse>
				<verse number="22">Օր մը Յիսուս նաւակ ելաւ իր աշակերտներուն հետ եւ անոնց ըսաւ. – Եկէք լիճին միւս կողմը անցնինք։ Ու ճամբայ ելան։</verse>
				<verse number="23">Մինչ աշակերտները կը նաւարկէին, Յիսուս քնացաւ։ Յանկարծ զօրաւոր փոթորիկ մը փչեց լիճին վրայ. ալիքները նաւակին մէջ կը թափէին. բոլորն ալ վտանգի մէջ էին։</verse>
				<verse number="24">Աշակերտները մօտեցան Յիսուսի եւ արթնցուցին զինք, ըսելով. – Վարդապե՛տ, Վարդապե՛տ, ահա կը կորսուինք։ Յիսուս ոտքի ելաւ, սաստեց հովը եւ ալեկոծեալ ջուրերը, որոնք հանդարտեցան եւ խաղաղութիւն տիրեց։</verse>
				<verse number="25">Ապա աշակերտներուն ըսաւ. – Ո՞ւր է ձեր հաւատքը։ Անոնք սարսափած՝ հիացումով իրարու ըսին. – Ո՞վ է արդեօք այս մարդը, որովհետեւ կը հրահանգէ հովերուն եւ ալիքներուն, եւ կը հնազանդին իրեն։</verse>
				<verse number="26">Ապանաւարկեցինեւ հասան Գերգեսացիներու երկիրը, լիճին միւս կողմը, Գալիլեայի դիմացը։</verse>
				<verse number="27">Յիսուս հազիւ ցամաք ելած էր, ահա իրեն հանդիպեցաւ քաղաքէն մէկը, որ չար ոգիներ ունէր ներսիդին։ Այս մարդը երկար ատենէ ի վեր հագուստ չէր հագներ եւ տան մէջ չէր բնակեր, այլ՝ ժայռափոր գերեզմաններու մէջ։</verse>
				<verse number="28">Ասիկա երբ տեսաւ Յիսուսը, աղաղակելով ինկաւ անոր ոտքերուն առջեւ եւ բարձրաձայն ըսաւ. – Ինձմէ ի՞նչ կ՚ուզես, Յիսո՛ւս, բարձրեալ Աստուծոյ Որդին, կ՚աղաչեմ քեզի, մի՛ տանջեր զիս։</verse>
				<verse number="29">Որովհետեւ Յիսուս չար ոգիին հրամայած էր որ դուրս ելլէ այդ մարդուն մէջէն։ Երկար ժամանակէ ի վեր չար ոգին տիրացած էր անոր, եւ այդ պատճառով՝ շղթայով կապած էին անոր ոտքերն ու ձեռքերը։ Սակայն դիւահարը կը փշրէր շղթաները եւ չար ոգին զինք դէպի անբնակվայրեր կը տանէր։</verse>
				<verse number="30">Յիսուս անոր հարցուց. – Ի՞նչ է անունդ։ – Լէգէոն,– ըսաւ։ Որովհետեւ շատ մը ոգիներ մտած էին իր մէջ</verse>
				<verse number="31">եւ կ՚աղաչէին Յիսուսի, որ իրենց չհրամայէ՝ դեւերուն սահմանուած անդունդը երթալ։</verse>
				<verse number="32">Հոն խոզերու մեծ երամակ մը կար, որ լերան վրայ կ՚արածէր։ Չար ոգիները աղաչեցին Յիսուսի, որ իրենց հրամայէ խոզերուն մէջ մտնել։ Եւ Յիսուս արտօնեց։</verse>
				<verse number="33">Չար ոգիները մարդուն մէջէն ելլելով՝ մտան խոզերուն մէջ, եւ խոզերու երամակը գահավէժ խուժեց դէպի լիճ եւ խեղդուեցաւ։</verse>
				<verse number="34">Խոզարածները երբ պատահածը տեսան, փախան եւ քաղաքին ու ագարակներուն մէջ պատմեցին։</verse>
				<verse number="35">Ժողովուրդը գնաց տեսնելու թէ ի՛նչ պատահած էր։ Եկան Յիսուսի մօտ, եւ երբ տեսան որ մարդը, որմէ չար ոգիները դուրս ելած էին, նստած էր Յիսուսի ոտքերուն մօտ՝ հագուստներ հագած եւ զգաստացած, վախցան։</verse>
				<verse number="36">Ականատեսները անոնց պատմեցին թէ ի՛նչպէս դիւահարը բժշկուած էր։</verse>
				<verse number="37">Գերգեսացիներու շրջանի բոլոր բնակիչները կ՚աղաչէին Յիսուսի, որ հեռանայ իրենց սահմաններէն, քանի սաստիկ վախցած եւ տագնապի մէջ էին։ Ուստի Յիսուս նաւակ մտաւ եւ վերադառնալու վրայ էր,</verse>
				<verse number="38">երբ մարդը, որմէ չար ոգիներ ելած էին, աղաչեց Յիսուսի, որ իրեն հետ երթայ։ Բայց Յիսուս զինք ետ ղրկեց, ըսելով. է</verse>
				<verse number="39">Տունդ դարձիր եւ պատմէ ինչ որ Աստուած քեզի ըրաւ։ Ան ալ գնաց եւ ամբողջ քաղաքին մէջ պատմեց ինչ որ Յիսուս ըրած էր իրեն։</verse>
				<verse number="40">Երբ Յիսուս Գալիլեա վերադարձաւ, ժողովուրդը զինք դիմաւորեց, քանի բոլորն ալ իրեն կը սպասէին։</verse>
				<verse number="41">Եւ ահա Յայրոս անունով մէկը, որ ժողովրդապետ էր, ինկաւ Յիսուսի ոտքերուն առջեւ եւ կ՚աղաչէր որ իր տունը գայ,</verse>
				<verse number="42">որովհետեւ իր մէկ հատիկ աղջիկը, որ տասներկու տարեկան էր, մահամերձ էր։ Եւ մինչ Յիսուս կ՚երթար, ժողովուրդը չորս կողմէն զինք կը նեղէր։</verse>
				<verse number="43">Կին մը, որ տասներկու տարիէ ի վեր արիւնահոսութենէ կը տառապէր եւ հակառակ որ իր ամբողջ ունեցածը բժիշկներու ծախսեր էր՝ ո՛չ մէկը կրցած էր զինք բժշկել,</verse>
				<verse number="44">ետեւէն մօտեցաւ եւ դպաւ Յիսուսի հագուստին քղանցքին։ Նոյն վայրկեանին արիւնահոսութիւնը դադրեցաւ։</verse>
				<verse number="45">Յիսուս հարցուց. – Ո՞վ դպաւ ինծի։ Բոլորն ալ կ՚ուրանային։ Պետրոս եւ իրեն ընկերակցողները ըսին. – Վարդապե՛տ, ժողովուրդը չորս կողմէն կը հրէ ու կը հրմշտկէ քեզ, եւ դուն ալ կ՚ըսես՝ «Ո՞վ դպաւ ինծի»։</verse>
				<verse number="46">Յիսուս ըսաւ. – Մէկը դպաւ ինծի, որովհետեւ զգացի որ ինձմէ զօրութիւն մը դուրս եկաւ։</verse>
				<verse number="47">Երբ կինը տեսաւ թէ չէր կրնար եղածը Յիսուսէն ծածուկ պահել, դողալով եկաւ ինկաւ անոր ոտքերուն առջեւ եւ բոլորին դիմաց ըսաւ, թէ ինչո՛ւ համար դպած էր անոր եւ թէ ի՛նչպէս վայրկեանին բժշկուած էր։</verse>
				<verse number="48">Յիսուս անոր ըսաւ. – Աղջիկս, քաջալերուէ՛, հաւատքդ քեզ փրկեց. խաղաղութեամբ գնա։</verse>
				<verse number="49">Մինչ Յիսուս կը խօսէր, ժողովրդապետին տունէն մէկը եկաւ եւ անոր ըսաւ. – Աղջիկդ մեռաւ, այլեւս մի՛ յոգնեցներ Վարդապետը։</verse>
				<verse number="50">Յիսուս ասիկա լսելով՝ըսաւ ժողովրդապետին. – Մի՛ վախնար, միայն հաւատա՛ եւ աղջիկդ պիտի ապրի։</verse>
				<verse number="51">Երբ Յիսուս ժողովրդապետին տունը հասաւ, չձգեց որ ոեւէ մէկը ներս մտնէ՝ բացի Պետրոսէն, Յակոբոսէն, Յովհաննէսէն եւ աղջկան հօրմէն ու մօրմէն։</verse>
				<verse number="52">Ներս գտնուողները բոլորն ալ կու լային ու կ՚ողբային։ Յիսուս ըսաւ անոնց. – Մի՛ լաք, աղջիկը մեռած չէ, այլ կը քնանայ։</verse>
				<verse number="53">Անոնք զինք կը ծաղրէին, որովհետեւ գիտէին որ աղջիկը մեռած է։</verse>
				<verse number="54">Յիսուս բոլորն ալ դուրս հանեց, ապա բռնեց աղջկան ձեռքէն եւ բարձրաձայն ըսաւ. – Աղջի՛կս, ոտքի՛ ել։</verse>
				<verse number="55">Անմիջապէս անոր հոգին վերադարձաւ եւ ոտքի կանգնեցաւ։ Ապա Յիսուս հրամայեց որ ուտելիք տան աղջկան,</verse>
				<verse number="56">մինչ ծնողները ապշահար եղած էին։ Յիսուս անոնց պատուիրեց որ պատահածին մասին ոեւէ մէկուն բան չըսեն։</verse>
			</chapter>
			<chapter number="9">
				<verse number="1">Յիսուս կանչեց տասներկու աշակերտները եւ անոնցզօրութիւն եւ իշխանութիւն տուաւ բոլոր չար ոգիները հանելու եւ հիւանդութիւնները բժշկելու։</verse>
				<verse number="2">Ապա զանոնք ղրկեց որ Աստուծոյ արքայութիւնը քարոզեն եւ հիւանդները բժշկեն։</verse>
				<verse number="3">Եւ անոնց ըսաւ. – Ճամբու համար ձեզի հետ ո՛չ մէկ բան առէք. ո՛չ գաւազան, ո՛չ պարկ, ո՛չ հաց, ո՛չ դրամ, ո՛չ ալ աւելորդ հագուստ ունեցէք։</verse>
				<verse number="4">Ո՛ր տունը որ մտնէք, հոն իջեւանեցէք՝ մինչեւ որ մեկնիք հոնկէ։</verse>
				<verse number="5">Իսկերբ դուրս ելլէք այն քաղաքէն, որուն բնակիչները ձեզ չեն ընդունած, ձեր ոտքի փոշին թօթուեցէք՝ իբրեւ վկայութիւն անոնց դէմ։</verse>
				<verse number="6">Աշակերտները մեկնելով՝ սկսան շրջիլ քաղաքներն ու գիւղերը՝ Աւետարանը քարոզելով եւ հիւանդները բժշկելով ամէն տեղ։</verse>
				<verse number="7">Երբ Հերովդէս չորրորդապետ լսեց բոլոր պատահածները, զարմանքի մատնուեցաւ, որովհետեւ ոմանք կ՚ըսէին՝ թէ Յովհաննէս Մկրտիչ մեռելներէն յարութիւն առեր է,</verse>
				<verse number="8">ուրիշներ կ՚ըսէին՝ թէ Եղիան յայտնուեր է եւ ոմանք ալ՝ թէ նախկին մարգարէներէն մէկը յարութիւն առեր է։</verse>
				<verse number="9">Հերովդէս ըսաւ. – Յովհաննէսը ես գլխատել տուի, իսկ ասիկա ո՞վ է, որուն մասին այս տեսակ բաներ կը լսեմ։ Եւ կ՚ուզէր Յիսուսը տեսնել։</verse>
				<verse number="10">Առաքեալները վերադարձան եւ ի՛նչ որ ըրած էին՝ պատմեցին Յիսուսի։ Յիսուս զանոնք առաւ եւ քաշուեցաւ Բեթսայիդա քաղաքին մօտիկ ամայի վայր մը։</verse>
				<verse number="11">Ժողովուրդը երբ գիտցաւ՝ հետեւեցաւ իրեն։ Յիսուս ընդունեց զանոնք եւ սկսաւ անոնց քարոզել Աստուծոյ արքայութեան մասին։ Իսկ անոնք որոնք բժշկութեան պէտք ունէին՝ բժշկեց։</verse>
				<verse number="12">Երբ օրը կ՚իրիկնանար, տասներկու աշակերտները մօտեցան Յիսուսի եւ ըսին. – Արձակէ՛ ժողովուրդը, որպէսզի երթան շրջակայ գիւղերն ու ագարակները, հանգչին եւ ուտելիք գտնեն, որովհետեւ հոս ամայի տեղ ենք։</verse>
				<verse number="13">Յիսուս անոնց ըսաւ. – Դո՛ւք տուէք անոնց ուտելիքը։ Անոնք ըսին. – Ամբողջ մեր ունեցածը հինգ հաց եւ երկու ձուկ է. բայց եթէ կ՚ուզես՝ կ՚երթանք ժողովուրդին համար բաւականաչափ կերակուր կը գնենք։</verse>
				<verse number="14">Որովհետեւ շուրջ հինգ հազար մարդ կար։ Յիսուս աշակերտներուն ըսաւ. – Նստեցուցէք զանոնք յիսունական հոգինոց խումբերով։</verse>
				<verse number="15">Անոնք կատարեցին հրահանգը եւ նստեցուցին բոլորն ալ։</verse>
				<verse number="16">Ապա Յիսուս առաւ հինգ հացը եւ երկու ձուկը, աչքերը երկինք բարձրացուց, օրհնեց, կտրեց եւ աշակերտներուն տուաւ՝ որ բաժնեն ժողովուրդին։</verse>
				<verse number="17">Բոլորն ալ կերան ու կշտացան, եւ աշակերտները աւելցած կտորները հաւաքելով՝ տասներկու սակառ լեցուցին։</verse>
				<verse number="18">Օր մը Յիսուս առանձին կ՚աղօթէր։ Իրեն հետ էին նաեւ իր աշակերտները ։ Անոնց հարցուց. – Ժողովուրդը իմ մասիս ի՞նչ կ՚ըսէ. ո՞վ եմ ես։</verse>
				<verse number="19">Անոնք պատասխանեցին. – Ոմանք կ՚ըսեն թէ Յովհաննէս Մկրտիչն ես, ոմանք՝ Եղիա մարգարէն, իսկ ուրիշներ կ՚ըսեն թէ նախկին մարգարէներէն մէկն ես, որ յարութիւն առած է։</verse>
				<verse number="20">Յիսուս հարցուց անոնց, – Իսկ դո՞ւք ինչ կ՚ըսէք իմ մասիս։ Պետրոս պատասխանեց. – Դուն Աստուծոյ Օծեալն ես, Քրիստոսը ։</verse>
				<verse number="21">Յիսուս խստիւ պատուիրեց անոնց, որ ոեւէ մէկուն չըսեն ասիկա։</verse>
				<verse number="22">Ապա աւելցուց. – Մարդու Որդին պէտք է որ շատ չարչարուի եւ մերժուի աւագ քահանաներէն, երէցներէն եւ Օրէնքի ուսուցիչներէն. զինք պիտիսպաննեն, եւ սակայն երրորդ օրը յարութիւն պիտի առնէ։</verse>
				<verse number="23">Եւ բոլորին ըսաւ. – Եթէ մէկը ուզէ ինծի հետեւիլ՝ թող ուրանայ իր անձը, ամէն օր իր խաչը առնէ եւ ետեւէս գայ։</verse>
				<verse number="24">Որովհետեւ ով որ ուզէ իր կեանքը փրկել՝ պիտի կորսնցէ զայն, եւ ով որ ինծի համար կորսնցնէ իր կեանքը՝ պիտի փրկէ զայն։</verse>
				<verse number="25">Ի՞նչ օգուտ, երբ մէկը ամբողջ աշխարհը շահի, բայց իր կեանքը կորսնցնէ կամ ինքզինքին վնասէ։</verse>
				<verse number="26">Ով որ զիս եւ կամ խօսքերս ընդունիլը ամօթ նկատէ՝ Մարդու Որդին ալ զայն ընդունիլը ամօթ պիտի նկատէ, երբ գայ իր փառքով, ինչպէս նաեւ իր Հօր եւ սուրբ հրեշտակներուն փառքով։</verse>
				<verse number="27">Արդարեւ կ՚ըսեմ ձեզի, թէ հոս գտնուողներէն ոմանք պիտի չմեռնին՝ մինչեւ տեսնեն Աստուծոյ թագաւորութիւնը։</verse>
				<verse number="28">Այս խօսքերը ըսելէ շուրջ ութը օրեր ետք, Յիսուս իր հետ առնելով Պետրոսը, Յակոբոսը եւ Յովհաննէսը, լեռ ելաւ աղօթելու։</verse>
				<verse number="29">Եւ մինչ կ՚աղօթէր, անոր դէմքը այլակերպեցաւ եւ հագուստը փայլուն սպիտակ գոյն առաւ։</verse>
				<verse number="30">Ֆ Եւ ահա երկու հոգիներ՝ Մովսէսն ու Եղիան երեւցան իրենց փառքով, կը խօսէին Յիսուսի հետ՝ իր մահուան մասին, որ պիտի պատահէր Երուսաղէմի մէջ։</verse>
				<verse number="31">...</verse>
				<verse number="32">Պետրոսի եւ իրեն ընկերացողներուն աչքերը քունով ծանրացած էին, բայց սթափեցան եւ տեսան Յիսուսի փառքը եւ երկու մարդիկը, որոնք անոր հետ էին։</verse>
				<verse number="33">Երբ Մովսէս ու Եղիա կը մեկնէին, Պետրոս ըսաւ Յիսուսի. – Վարդապե՛տ, լաւ է որ հոս մնանք. երեք վրաններ շինենք՝ մէկը քեզի, մէկը Մովսէսի եւ միւսը Եղիայի համար։ Սակայն չէր գիտեր թէ ի՞նչ կ՚ըսէր։</verse>
				<verse number="34">Տակաւին Պետրոս կը խօսէր, երբ ամպ մը եկաւ եւ շուքի տակ առաւ զանոնք։ Աշակերտները վախցան, երբ ամպը ծածկեց զիրենք։</verse>
				<verse number="35">Ամպին մէջէնլսուեցաւ ձայն մը, որ կ՚ըսէր. – Ա՛յս է իմ ընտրեալ Որդիս, անոր մտիկ ըրէք։</verse>
				<verse number="36">Մինչ այս ձայնը կը լսուէր, Յիսուս առանձին էր։ Աշակերտները այդ օրերուն լուռ մնացին եւ ոեւէ մէկուն չպատմեցին իրենց տեսածներուն մասին։</verse>
				<verse number="37">Յաջորդ օր, երբ Յիսուս իր երեք աշակերտներով լեռնէն կ՚իջնէր, խուռն բազմութիւն մը դէմը ելաւ։</verse>
				<verse number="38">Ժողովուրդէն մէկը բարձրաղաղակ ըսաւ. է Վարդապե՛տ, կ՚աղաչե՜մ, նայէ՛ զաւակիս, մէկ հատիկս է։</verse>
				<verse number="39">Չար ոգին կը բռնէ զինք եւ յանկարծ պոռալ կու տայ. կը զգետնէ զինք, տապլտկիլ կու տայ՝ բերանը փրփրեցնելով եւ դժուարաւ կը հեռանայ իրմէ՝ խորտակելէ ետք զինք։</verse>
				<verse number="40">Աշակերտներէդ խնդրեցի որ հանեն չար ոգին, բայց չկրցան։</verse>
				<verse number="41">Յիսուս պատասխանեց. – Ո՜վ անհաւատ եւ մոլորեալ սերունդ, մինչեւ ե՞րբ ձեզի հետ պիտի ըլլամ. մինչեւ ե՞րբ ձեզի պիտի հանդուրժեմ։ Հո՛ս բեր զաւակդ։</verse>
				<verse number="42">Մինչ տղան կը մօտենար, չար ոգին զայն զգետնեց եւ զօրաւոր կերպով ցնցեց։</verse>
				<verse number="43">Յիսուս սաստեց չար ոգին եւ տղան բժշկելով յանձնեց հօրը։ Բոլորն ալ հիացած մնացին Աստուծոյ մեծ զօրութեան վրայ։ Մինչ ժողովուրդը կը զարմանար Յիսուսի կատարած գործերուն վրայ, իր աշակերտներուն դառնալով ըսաւ. –</verse>
				<verse number="44">Լաւ մտիկ ըրէք եւ մի՛ մոռնաք ասիկա. Մարդու Որդին պիտի մատնուի մարդոց ձեռքը։</verse>
				<verse number="45">Սակայն աշակերտները չհասկցան խօսքին իմաստը, որովհետեւ Աստուած իրենցմէ ծածկած էր՝ որպէսզի չհասկնան։ Միւս կողմէ ալ՝ կը վախնային իրեն հարցնելու այս մասին։</verse>
				<verse number="46">Աշակերտները սկսան վիճաբանիլ թէ իրենցմէ ո՞վ է մեծը։</verse>
				<verse number="47">Յիսուս գիտնալով անոնց մտածումը, մանուկ մը առաւ եւ իր քով կանգնեցնելով՝</verse>
				<verse number="48">ըսաւ. – Ով որ ընդունի այս մանուկը իմ անունովս՝ զիս ընդունած կ՚ըլլայ, եւ ով որ զիս կ՚ընդունի՝ ընդունած կ՚ըլլայ զիս ղրկողը։ Որովհետեւ ով որ ձեր բոլորին մէջ փոքրիկն է, ան է մեծը։</verse>
				<verse number="49">Յովհաննէս ըսաւ. – Վարդապե՛տ, մէկը տեսանք որ քու անունովդ չար ոգիներ կը հանէր եւ մենք արգիլեցինք իրեն, որովհետեւ մեզի հետ չի շրջիր։</verse>
				<verse number="50">Յիսուս ըսաւ. – Արգելք մի՛ ըլլաք իրեն. որովհետեւ ան որ հակառակ չէ ձեզի, կը նշանակէ թէ ձեր կողմն է։</verse>
				<verse number="51">Եւ երբ աշխարհէն վերանալու ժամանակը հասաւ, Յիսուս որոշեց Երուսաղէմ երթալ։</verse>
				<verse number="52">Իրմէ առաջ պատգամաւորներ ղրկեց, որոնք գացին եւ մտան Սամարիայի գիւղերէն մէկը՝ պատրաստութիւն տեսնելու համար։</verse>
				<verse number="53">Սակայն ժողովուրդը զինք չընդունեց, քանի Յիսուս դէպի Երուսաղէմ կ՚ուղղուէր։</verse>
				<verse number="54">Երբ իր աշակերտներէն Յակոբոսը եւ Յովհաննէսը տեսան ասիկա, ըսին. – Տէ՛ր, կ՚ուզե՞ս ըսենք որ երկինքէն կրակ տեղայ եւ սպաննէ զանոնք։</verse>
				<verse number="55">Յիսուս դարձաւ, յանդիմանեց զիրենք, ըսելով. – Չէ՛ք գիտեր թէ ի՛նչ տեսակ հոգիի կը պատկանիք։ Որովհետեւ Մարդու Որդին չեկաւ մարդիկը կորսնցնելու, այլ՝ զանոնք փրկելու։</verse>
				<verse number="56">Եւ ուրիշ գիւղ մը գացին։</verse>
				<verse number="57">Մինչ ճամբու վրայ էին, մէկը ըսաւ Յիսուսի. – Ուր որ երթաս՝ ետեւէդ պիտի գամ։</verse>
				<verse number="58">Յիսուս պատասխանեց. – Աղուէսները որջ ունին, երկինքի թռչունները՝ բոյն, սակայն Մարդու Որդին գլուխը հանգչեցնելիք տեղ չունի։</verse>
				<verse number="59">Ուրիշի մըն ալ ըսաւ. – Հետեւէ՛ ինծի։ Ան ըսաւ. – Տէ՛ր, թոյլ տուր որ նախ երթամ եւ թաղեմ հայրս։</verse>
				<verse number="60">Յիսուս պատասխանեց. – Ձգէ՛ որ մեռելները թաղեն իրենց մեռելները, իսկ դուն գնա՛ եւ Աստուծոյ թագաւորութիւնը քարոզէ։</verse>
				<verse number="61">Ուրիշ մը ըսաւ. – Տէ՛ր, պիտի հետեւիմ քեզի, բայց թոյլ տուր որ նախ երթամ ընտանիքէս հրաժեշտ առնեմ։</verse>
				<verse number="62">Յիսուս պատասխանեց. – Ան որ ձեռքը մաճին կը դնէ եւ ետ կը նայի, յարմար չէ Աստուծոյ թագաւորութեան։</verse>
			</chapter>
			<chapter number="10">
				<verse number="1">Այսդէպքէնետք՝Յիսուս եօթանասուներկու աշակերտներ եւս նշանակեց եւ զանոնք զոյգ–զոյգ իրմէ առաջ ղրկեցիր երթալիք բոլոր քաղաքներն ու շրջանները։</verse>
				<verse number="2">Անոնց ըսաւ. – Հունձքը առատ է, բայց մշակները՝ քիչ. հետեւաբար խնդրեցէք հունձքի Տիրոջմէն, որ իր հունձքին համար մշակներ պատրաստէ եւ ղրկէ։</verse>
				<verse number="3">Գացէ՛ք, ահա կը ղրկեմ ձեզ իբրեւ գառնուկներ՝ գայլերու մէջ։</verse>
				<verse number="4">Ո՛չ քսակ առէք ձեզի հետ, ո՛չ ճամբու պարկ, ո՛չ կօշիկ։ Ճամբու ընթացքին կենալով ոեւէ մէկուն բարեւ մի՛ տաք։</verse>
				<verse number="5">Ո՛ր տունը որ մտնէք՝ նախ ըսէք՝ «Խաղաղութիւն այս տան»։</verse>
				<verse number="6">Եթէ այդ տան մէջ խաղաղասէր մարդ ըլլայ՝ ձեր ողջոյնին խաղաղութիւնը անոր վրայ պիտի հանգչի, ապա թէ ոչ՝ ձեր ողջոյնը պիտի վերադառնայ ձեզի։</verse>
				<verse number="7">Ձեր իջեւանած տան մէջ մնացէք. եւ հոն, ինչ որ ձեզի տան՝ կերէք ու խմեցէք, որովհետեւ մշակը իր վարձքին արժանի է։ Տունէ տուն մի՛ տեղափոխուիք։</verse>
				<verse number="8">Ո՛ր քաղաքը որ մտնէք եւ ձեզ ընդունին, կերէք ինչ որ հրամցնեն ձեզի։</verse>
				<verse number="9">Եթէ հոն հիւանդներ կան՝ բժշկեցէք զանոնք եւ ըսէք ժողովուրդին. «Աստուծոյ թագաւորութիւնը մօտեցած է ձեզի»։</verse>
				<verse number="10">Իսկ այն քաղաքը, ուր կը մտնէք եւ որուն բնակիչները ձեզ չեն ընդունիր, այդ քաղաքին հրապարակները ելլելով՝ ըսէք.</verse>
				<verse number="11">«Նոյնիսկ ձեր քաղաքի փոշին, որ մեր ոտքերուն փակած է, կը թօթուենք ձեր վրայ։ Բայց գիտցէք, որ Աստուծոյ թագաւորութիւնը մօտեցած է»։</verse>
				<verse number="12">$եզի կ՚ըսեմ, որ Դատաստանի օրը Սոդոմի բնակիչներուն պատիժը աւելի թեթեւ պիտի ըլլայ, քան թէ այդ քաղաքինը։ –</verse>
				<verse number="13">Վա՜յ քեզի, Քորազի՛ն, վա՜յ քեզի, Բեթսայիդա՛, եթէ այն հրաշքնեըը որոնք ձեր մէջ գործուեցան՝ կատարուէին Տիւրոսի եւ Սիդոնի մէջ, անոնց բնակիչները շատոնց քուրձ հագնելով եւ մոխիրի վրայ նստելով՝ ապաշխարած պիտի ըլլային։</verse>
				<verse number="14">Սակայն դատաստանի օրը Տիւրոսի եւ Սիդոնի բնակիչներուն պատիժը աւելի թեթեւ պիտի ըլլայ, քան ձերը։</verse>
				<verse number="15">Իսկ դուն, Կափառնաո՛ւմ, որ մինչեւ երկինք բարձրացեր ես, գիտցիր՝ որ մինչեւ դժոխք պիտի իջնես։</verse>
				<verse number="16">Ապա ըսաւ իր աշակերտներուն. – Ով որ ձեզ լսէ՝ զիս լսած կ՚ըլլայ, եւ ով որ ձեզ մերժէ՝ զիս մերժած կ՚ըլլայ, իսկ ով որ զիս մերժէ՝ մերժած կ՚ըլլայ զիս ղրկողն ալ։</verse>
				<verse number="17">Եօթանասուներկու աշակերտները ուրախութեամբ վերադարձան եւ ըսին Յիսուսի. – Տէ՛ր, նոյնիսկ չար ոգիները մեզի կը հնազանդին, երբ քու անունովդ կը հրամայենք։</verse>
				<verse number="18">Յիսուս ըսաւ անոնց. – Տեսայ Սատանան՝ կայծակի նման երկինքէն վար ինկած։</verse>
				<verse number="19">Ահա ձեզի իշխանութիւն տուի կոխկռտելու օձերն ու կարիճները, ինչպէս նաեւ յաղթահարելու թշնամիին զօրութիւնը, եւ ոեւէ բան պիտի չվնասէ ձեզի։</verse>
				<verse number="20">Սակայն մի՛ ուրախանաք որ չար ոգիները կը հնազանդին ձեզի, այլ ուրախացէք որ ձեր անունները երկինքի մէջ գրուած են։</verse>
				<verse number="21">Նոյն ժամուն Յիսուս Սուրբ Հոգիին պարգեւած ուրախութեամբ ըսաւ. – Հա՜յր, երկինքի եւ երկրի Տէր, շնորհակալ եմ քեզի, որ այս բաները պահեցիր իմաստուններէն ու գիտուններէն եւ յայտնեցիր պարզ ու համեստ մարդոց։ Այո՛, Հա՛յր, դուն այսպէս ուզեցիր։</verse>
				<verse number="22">Հայրս ամէն ինչ տուած է ինծի։ Ոչ ոք կը ճանչնայ Որդին՝ բացի Հօրմէն, եւ ոչ ոք կը ճանչնայ Հայրը՝ բացի Որդիէն, կամ բացի անկէ՝ որուն յայտնել ուզէ Որդին։</verse>
				<verse number="23">Յետոյ դառնալով իր աշակերտներուն՝ առանձին ըսաւ. – Երանի՜ այն աչքերուն, որոնք ձեր տեսածները կը տեսնեն։</verse>
				<verse number="24">Կ՚ըսեմ ձեզի, որ շատ մը մարգարէներ եւ թագաւորներ ուզեցին ձեր տեսածները տեսնել, բայց չտեսան, եւ ձեր լսածները լսել՝ բայց չլսեցին։</verse>
				<verse number="25">Օրէնքի ուսուցիչ մը ելաւ եւ Յիսուսը փորձելու համար ըսաւ. – Վարդապե՛տ, ի՞նչ պէտք է ընեմ յաւիտենական կեանքը ժառանգելու համար։</verse>
				<verse number="26">Յիսուս ըսաւ. – Օրէնքի գիրքին մէջ գրուածը ի՞նչ է. ինչպէ՞ս կը հասկնաս։</verse>
				<verse number="27">Ան պատասխանեց. – «Սիրէ՛ քու Տէր Աստուածդ ամբողջ սրտովդ, ամբողջ հոգիովդ, ամբողջ զօրութեամբդ եւ ամբողջ մտքովդ» եւ «Սիրէ՛ ընկերդ քու անձիդ պէս»։</verse>
				<verse number="28">Յիսուս ըսաւ. – Ճիշդ պատասխան տուիր։ Ըրէ՛ ըսածդ եւ պիտի ապրիս։</verse>
				<verse number="29">Բայց անիկա ինքզինք արդարացնել ուզելով, ըսաւ Յիսուսի. – Բայց ո՞վ է իմ ընկերս։</verse>
				<verse number="30">Այս հարցումին վրայ Յիսուս ըսաւ. – Մարդ մը Երուսաղէմէն Երիքով կ՚իջնէր։ Ճամբան աւազակներու ձեռքը ինկաւ, որոնք կողոպտելով՝ մերկացուցին զինք, վիրաւորեցին եւ կիսամահ վիճակի մէջ ձգեցին ու գացին։</verse>
				<verse number="31">Պատահեցաւ որ քահանայ մը նոյն ճամբայէն կ՚անցնէր։ Տեսաւ վիրաւորը, բայց ճամբան շեղելով՝ անցաւ գնաց։</verse>
				<verse number="32">Ղեւտացի մըն ալ նոյն տեղէն անցնելու ատեն՝ տեսաւ վիրաւորը եւ ինքն ալ շրջանցեց գնաց։</verse>
				<verse number="33">Բայց Սամարացի մը, որ հոնկէ կ՚անցնէր, տեսաւ վիրաւորը եւ գթաց անոր։</verse>
				<verse number="34">Մօտեցաւ եւ վէրքերը փաթթեց՝ անոնց վրայ ձէթ եւ գինի դնելով. ապա դրաւ իր գրաստին վրայ եւ տարաւ պանդոկ մը ու զայն խնամեց։</verse>
				<verse number="35">Յաջորդ օր, երբ պանդոկէն պիտի մեկնէր, պանդոկապետին երկու արծաթ դահեկան տուաւ եւ ըսաւ. «Խնամէ՛ զայն, եւ ինչ ծախս որ ընես իրեն համար՝ յաջորդ գալուս կը վճարեմ»։</verse>
				<verse number="36">Յետոյ Յիսուս հարցուց. – Արդ, քու կարծիքովդ՝ այս երեքէն ո՞ր մէկը եղաւ աւազակներուն ձեռքը ինկողին ընկերը։</verse>
				<verse number="37">Օրէնքի ուսուցիչը ըսաւ. – Ան՝ որ հոգ տարաւ անոր։ Յիսուս ըսաւ. – Գնա՛, դո՛ւն ալ նոյնը ըրէ։</verse>
				<verse number="38">Մինչ իրենց ճամբան կը շարունակէին, Յիսուս գիւղ մը մտաւ։ Հոն Մարթա անունով կին մը ընդունեց զինք իր տան մէջ։</verse>
				<verse number="39">Ասիկա քոյր մը ունէր, Մարիամ անունով, որ եկաւ եւ Տիրոջ ոտքերուն քով նստելով՝ սկսաւ անոր խօսքերը մտիկ ընել,</verse>
				<verse number="40">մինչ Մարթա սեղանի պատրաստութեամբ չափազանց զբաղած էր։ Ուստի Մարթա եկաւ Յիսուսի մօտ եւ ըսաւ. – Տէ՛ր, հոգդ չէ՞ որ քոյրս առանձին ձգած է զիս գործիս մէջ. ըսէ՛ իրեն, որ օգնէ ինծի։</verse>
				<verse number="41">Յիսուս պատասխանեց. – Մարթա՛, Մարթա՛, դուն շատ բաներու համար կը մտահոգուիս ու կը նեղուիս։</verse>
				<verse number="42">Սակայն մէկ բան պէտք է։ Մարիամ լաւ բաժինը ընտրեց, բան մը՝ որ բնաւ ետ պիտի չառնուի իրմէ։</verse>
			</chapter>
			<chapter number="11">
				<verse number="1">Պատահեցաւոր Յիսուս տեղմը կ՚աղօթէր։ Երբ աղօթելը վերջացուց, իր աշակերտներէն մէկը ըսաւ. – Տէ՛ր, մեզի աղօթել սորվեցուր, ինչպէս որ Յովհաննէս Մկրտիչ իր աշակերտներուն սորվեցուց։</verse>
				<verse number="2">Յիսուս ըսաւ. – Երբ կ՚աղօթէք, ըսէք. «Հա՜յր մեր, սրբաբանուի՛ անունդ. թող գայ արքայութիւնդ։</verse>
				<verse number="3">Ամենօրեայ մեր հացը շնորհէ՛ մեզի օրէ օր։</verse>
				<verse number="4">Եւ ներէ՛ մեր մեղքերը, քանի մենք ալ կը ներենք անոնց՝ որոնք մեզի դէմ նոյնպէս յանցանք գործած են։ Եւ թոյլ մի՛ տար որ փորձութեան մէջ իյնանք»։</verse>
				<verse number="5">Եւ ապա շարունակեց. Ենթադրենք որ ձեզմէ մէկը բարեկամ մը ունի, որուն կը դիմէ գիշեր ատեն եւ կ՚ըսէ. «Բարեկա՛մ, ինծի երեք հաց փոխ տուր,</verse>
				<verse number="6">որովհետեւ ճամբորդ բարեկամ մը տունս իջեւանեցաւ եւ ես հրամցնելիք բան չունիմ »։</verse>
				<verse number="7">Անիկա ներսէն կը պատասխանէ, ըսելով. «Մի՛ յոգնեցներ զիս. դռները արդէն իսկ գոցած եմ եւ փոքրիկներս քովս անկողինին մէջ են. հետեւաբար չեմ կրնար ելլել տալ քեզի»։</verse>
				<verse number="8">Վստահ եղէք, որ նոյնիսկ եթէ բարեկամութեան սիրոյն չելլէ եւ անոր ուզածը չտայ, սակայն թախանձանքներուն տեղի տալով՝ պիտի կատարէ անոր խնդրանքը։</verse>
				<verse number="9">Ես ալ ձեզի կ՚ըսեմ.է Խնդրեցէ՛ք Աստուծմէ եւ պիտի տայ ձեզի, փնտռեցէ՛ք եւ պիտի գտնէք, բաղխեցէ՛ք եւ պիտի բացուի ձեզի։</verse>
				<verse number="10">Որովհետեւ խնդրողը կը ստանայ, փնտռողը կը գտնէ եւ բաղխողին առջեւ դուռը պիտի բացուի։</verse>
				<verse number="11">Ձեր մէջ կա՞յ հայր մը, որուն զաւակը ձուկ ուզէ եւ ինք ձուկին փոխարէն օձ տայ անոր,</verse>
				<verse number="12">եւ կամ կարիճ տայ՝ երբ զաւակը հաւկիթ խնդրէ։</verse>
				<verse number="13">Արդ, եթէ դուք որ չար էք՝ գիտէք ձեր զաւակներուն լաւ պարգեւներ տալ, ձեր երկնաւոր Հայրը որքա՜ն աւելի լաւ պարգեւ մը՝ Սուրբ Հոգին պիտի տայ անոնց, որոնք իրեն կը դիմեն։</verse>
				<verse number="14">Օր մը Յիսուս կը բժշկէր դիւահար մը, որ համր էր։ Երբ չար ոգին դուրս ելաւ՝ մարդը խօսեցաւ, եւ ժողովուրդը զարմացաւ։</verse>
				<verse number="15">Բայց անոնցմէ ոմանք ըսին. – Դեւերու իշխանին՝ Բէեղզեբուղին զօրութեամբ է որ անիկա չար ոգիները դուրս կը հանէ։</verse>
				<verse number="16">Ուրիշներ ալ զինք ծուղակը ձգելու համար կ՚ուզէին որ հրաշք մը գործէ՝ երկինքէն իր վկայուած ըլլալը ցոյց տալու համար։</verse>
				<verse number="17">Յիսուս գիտցաւ անոնց մտածումը եւ ըսաւ. – Ոեւէ թագաւորութիւն որ ինքն իր մէջ բաժան–բաժան կ՚ըլլայ՝ կը կործանի. նոյնպէս ալ, ընտանիք մը որ ինքն իր մէջ բաժնուած է՝ կը քանդուի։</verse>
				<verse number="18">Հետեւաբար, եթէ Սատանան ինքն իր մէջ բաժան–բաժան եղած է, ինչպէ՞ս ուրեմն անոր թագաւորութիւնը կանգուն կրնայ մնալ։ Կ՚ըսէք թէ ես Բէեղզեբուղին զօրութեամբ չար ոգիները կը հանեմ։</verse>
				<verse number="19">Աղէկ, եթէ այդպէս է՝ ձեր հետեւորդնե՞րը ինչով դուրս պիտի հանեն զանոնք։ Ուրեմն, ձեր իսկ հետեւորդները ձեզ պիտի դատապարտեն։</verse>
				<verse number="20">Իսկ եթէ ես Աստուծոյ զօրութեամբ չար ոգիները կը հանեմ, կը նշանակէ թէ Աստուծոյ թագաւորութիւնը արդէն հասած է ձեզի։</verse>
				<verse number="21">Երբ զօրաւոր մէկը, լաւապէս զինուած, իր տան կը հսկէ, իր ստացուածքը ապահով կը մնայ։</verse>
				<verse number="22">Սակայն եթէ անկէ զօրաւոր մէկը յարձակի եւ պարտութեան մատնէ զայն՝ կը գրաւէ անոր բոլոր զէնքերը, որոնց վրայ անիկա իր յոյսը դրած էր, եւ աւարն ալ կը բաշխէ։</verse>
				<verse number="23">Ով որ ինծի հետ չէ՝ ինծի հակառակ է. եւ ով որ ինծի հետ չի հաւաքեր՝ կը ցրուէ։ –</verse>
				<verse number="24">Երբ չար ոգի մը դուրս կ՚ելլէ մարդու մը մէջէն, կ՚երթայ եւ անջրդի վայրեր կը շրջի՝ հանգիստ տեղ մը գտնելու համար։ Երբ չի գտներ, ինքնիրեն կ՚ըսէ. «Ելլեմ երթամ իմ տունս, ուրկէ ելայ»։</verse>
				<verse number="25">Ուստի կը վերադառնայ իր նախկին տունը եւ զայն կը գտնէ մաքուր եւ յարդարուած։</verse>
				<verse number="26">Ապա կ՚երթայ եւ կը բերէ իրմէ աւելի չար եօթը այլ ոգիներ, որոնց հետ ներս մտնելով՝ կը բնակի հոն, որով այդ մարդուն վերջը իր նախկին վիճակէն աւելի գէշ կ՚ըլլայ։</verse>
				<verse number="27">Եւ մինչ Յիսուս կը խօսէր, բազմութեան մէջէն կին մը բարձրաձայն ըսաւ. – Երանի՜ այն կնոջ, որ քեզ յղացաւ եւ դիեցուց։</verse>
				<verse number="28">Յիսուս պատասխանեց. – Մանաւանդ երանի՜ անոնց՝ որոնք Աստուծոյ խօսքը կը լսեն եւ կը գործադրեն զայն։</verse>
				<verse number="29">Երբ ժողովուրդը սկսաւ խռնուիլ Յիսուսի շուրջ, անիկա սկսաւ ըսել. – Այս սերունդը չար սերունդ է. նշան կը խնդրէ, բայց Յովնան մարգարէին նշանէն զատ ուրիշ նշան պիտի չտրուի անոր։</verse>
				<verse number="30">Եւ ինչպէս Յովնան Նինուէացիներուն նշան եղաւ, նոյնպէս ալ Մարդու Որդին այս սերունդին նշան պիտի ըլլայ։</verse>
				<verse number="31">Դատաստանի օրը Հարաւի թագուհին այս սերունդի մարդոց դիմաց պիտի կանգնի եւ պիտի դատապարտէ զիրենք, որովհետեւ անիկա իր հեռաւոր երկրէն եկաւ Սողոմոնի իմաստուն ուսուցումները լսելու համար։ Եւ ահա, Սողոմոնէն աւելի մեծ մէկը կայ հոս։</verse>
				<verse number="32">Դատաստանի օրը Նինուէացիները այս սերունդի մարդոց դիմաց պիտի կանգնին եւ պիտի դատապարտեն զիրենք, որովհետեւ անոնք Յովնանի քարոզութեամբ զղջացին իրենց մեղքերուն համար։ Եւ ահա, Յովնանէն աւելի մեծ մէկը կայ հոս։ –</verse>
				<verse number="33">Ոեւէ մէկը ճրագը վառելէ ետք չի պահեր կամ կաթսայի տակ չի դներ, այլ աշտանակի վրայ կը դնէ, որպէսզի ներս մտնողները լոյսը տեսնեն։</verse>
				<verse number="34">Աչքն է մարմնին ճրագը. երբ աչքդ առողջ է՝ ամբողջ մարմինդ լուսաւոր կ՚ըլլայ, իսկ երբ աչքդ վատառողջ է՝ ամբողջ մարմինդ խաւար կ՚ըլլայ։</verse>
				<verse number="35">Ուրեմն զգո՜յշ, չըլլա՜յ թէ քու մէջդ եղող լոյսը խաւարի։</verse>
				<verse number="36">Եթէ ամբողջ մարմինդ լուսաւոր է, առանց խաւարի մասնիկ մը ունենալու, այն ատեն ամէն ինչ լուսաւոր պիտի ըլլայ, այնպէս՝ ինչպէս երբ ճրագը իր շողերով կը լուսաւորէ քեզ։</verse>
				<verse number="37">Տակաւին Յիսուս կը խօսէր, երբ Փարիսեցի մը խնդրեց իրմէ որ իր տունը ճաշի գայ։ Յիսուս ներս մտաւ եւ սեղան բազմեցաւ։</verse>
				<verse number="38">Երբ Փարիսեցին ասիկա տեսաւ՝ զարմացաւ, որովհետեւ ճաշելէ առաջ Յիսուս չլուացուեցաւ։</verse>
				<verse number="39">Տէրը ըսաւ անոր. – Հիմադուք՝ Փարիսեցիներդ, գաւաթին եւ պնակին արտաքինը մաքրելու մտահոգ էք, մինչ ձեր ներսը յափշտակութեամբ եւ չարութեամբ լեցուն է։</verse>
				<verse number="40">Անմիտնե՛ր, ան որ արտաքինը ստեղծեց, ներքինն ալ ինք չստեղծե՞ց։</verse>
				<verse number="41">Բայց ինչ որ կրնաք՝ տուէք իբրեւ ողորմութիւն, եւ ահա ամէն ինչ մաքուր պիտի ըլլայ ձեզի համար։</verse>
				<verse number="42">Վա՜յ ձեզի, Փարիսեցինե՛ր, որ անանուխին, փեգենային եւ այլ կանաչեղէններուն տասանորդը կու տաք, բայց կ՚անտեսէք Աստուծոյ արդարութիւնն ու սէրը։ Ասոնք պէտք էր գործադրել, առանց միւսները անտեսելու։</verse>
				<verse number="43">Վա՜յ ձեզի, Փարիսեցինե՛ր, որ ժողովարաններուն մէջ պատուոյ աթոռները նստիլ կը սիրէք, ինչպէս նաեւ հրապարակներու վրայ յարգալից բարեւներ ընդունիլ։</verse>
				<verse number="44">Վա՜յ ձեզի, որովհետեւ կը նմանիք գերեզմաններու, որոնք չեն նշմարուիր եւ որոնց վրայէն մարդիկ կ՚անցնին՝ առանց գերեզման ըլլալը գիտնալու։</verse>
				<verse number="45">Ասոր վրայ Օրէնքի ուսուցիչներէն մէկը ըսաւ Յիսուսի. – Վարդապե՛տ, այս խօսքերը ըսելով մե՛զ ալ անարգած կ՚ըլլաս։</verse>
				<verse number="46">Յիսուս պատասխանեց. – Վա՜յ ձեզի ալ, Օրէնքի՛ ուսուցիչներ, որ դժուարակիր բեռներ կը դնէք մարդոց ուսերուն եւ դուք ձեր մատին ծայրովն իսկ չէք օգներ այդ բեռները կրելու։</verse>
				<verse number="47">Վա՜յ ձեզի, որովհետեւ մարգարէներուն դամբարանները կը շինէք, մինչդեռ ձեր հայրերն էին որ զանոնք սպաննեցին։</verse>
				<verse number="48">Ահաւասիկ արդէն իսկ կը վկայէք թէ համաձայն էք ձեր հայրերու գործերուն։ Անոնք մարգարէները սպաննեցին, իսկ դուք անոնց դամբարանները կը շինէք։</verse>
				<verse number="49">Ասոր համար Աստուծոյ իմաստութիւնը կ՚ըսէ. «Անոնց մարգարէներ եւ պատգամաւորներ պիտի ղրկեմ, եւ իրենք պիտի սպաննեն անոնցմէ ոմանք եւ հալածեն միւսները»։</verse>
				<verse number="50">Հետեւաբար Աստուած այս սերունդէն պիտի առնէ աշխարհի սկիզբէն ի վեր՝ բոլոր մարգարէներուն թափուած արեան վրէժը,</verse>
				<verse number="51">Աբելի արիւնէն մինչեւ արիւնը Զաքարիայի, որ տաճարին եւ զոհարանին միջեւ սպաննուեցաւ։ Այո՛. կ՚ըսեմ ձեզի, բոլոր ոճիրներուն պատիժը այս սերունդը պիտի կրէ։</verse>
				<verse number="52">Վա՜յ ձեզի, Օրէնքի՛ ուսուցիչներ, որ գիտութեան դրան բանալին կը պահէք. դուք չէք մտներ եւ կ՚արգիլէք անոնց՝ որ կ՚ուզեն մտնել։</verse>
				<verse number="53">Օրէնքի ուսուցիչներն ու Փարիսեցիները երբ լսեցին Յիսուսի այս խօսքերը, որ բոլոր մարդոց դիմաց ըսաւ, ամօթով մնացին։ Սկսան զինք քննադատել եւ իրեն հետ զանազան հարցերու մասին վիճաբանիլ,</verse>
				<verse number="54">որպէսզի իր իսկ խօսքերով զինք ծուղակի մէջ ձգեն եւ ամբաստանեն զինք։</verse>
			</chapter>
			<chapter number="12">
				<verse number="1">Մինչ հազարաւոր մարդիկ սկսան Յիսուսի շուրջ խռնուիլ, այնքան որ իրար կը կոխկռտէին, Յիսուս իր աշակերտներուն ըսաւ. – Նախ եւ առաջ զգուշացէ՛ք Փարիսեցիներուն թթխմորէն, այսինքն՝ անոնց կեղծաւորութենէն։</verse>
				<verse number="2">Չկայ ծածուկ բան որ չյայտնուի եւ ոչ ալ գաղտնի բան՝ որ չգիտցուի։</verse>
				<verse number="3">Որովհետեւ ինչ որ մութին մէջ կ՚ըսէք՝ օր ցերեկով պիտի լսուի, եւ ինչ որ առանձին սենեակի մէջ իրարու ականջին կը փսփսաք՝ տանիքներէն բարձրաձայն պիտի քարոզուի։ –</verse>
				<verse number="4">Սիրելինե՛ր, ձեզի կ՚ըսեմ.է Մի՛ վախնաք անոնցմէ որոնք մարմինը կը սպաննեն եւ ապա ուրիշ բան չեն կրնար ընել։</verse>
				<verse number="5">Ըսեմ թէ որմէ՛ պէտք է վախնաք։ Վախցէք Աստուծմէ, որ ձեզ սպաննելէ ետք իշխանութիւն ունի դժոխք նետելու։ Այո՛, կ՚ըսեմ ձեզի, անկէ վախցէք։</verse>
				<verse number="6">Հինգ ճնճղուկը տասը դահեկան չ՚ա՞րժեր, եւ սակայն անոնցմէ մէկն իսկ Աստուծոյ կողմէ մոռցուած չէ։</verse>
				<verse number="7">Գալով ձեզի, ձեր գլխուն իւրաքանչիւր մազն իսկ համրուած է։ Հետեւաբար մի՛ վախնաք, որովհետեւ դուք բոլոր ճնճղուկներէն աւելի արժէք ունիք Աստուծոյ աչքին։ –</verse>
				<verse number="8">Եւ կ՚ըսեմ ձեզի.է Ով որ մարդոց առջեւ դաւանի թէ ինծի կը հետեւի, Մարդու Որդին ալ զինք իրեն հետեւորդ պիտի դաւանի Աստուծոյ հրեշտակներուն դիմաց։</verse>
				<verse number="9">Իսկ ով որ զիս ուրանայ մարդոց առջեւ, նոյնպէս ալ Մարդու Որդին պիտի ուրանայ զինք Աստուծոյ հրեշտակներուն դիմաց։</verse>
				<verse number="10">Աստուած կը ներէ անոր՝ որ Մարդու Որդիին դէմ կը խօսի, բայց բնաւ պիտի չներէ անոր՝ որ Սուրբ Հոգին կը նախատէ, որովհետեւ ըրածը հայհոյութիւն է։</verse>
				<verse number="11">Երբ ձեզ ժողովարան տանին կամ կառավարիչներու եւ իշխաններուդիմաց հանեն դատելու համար, մի՛ մտահոգուիք թէ ի՛նչպէս պիտի պաշտպանէք դուք ձեզ եւ կամ ի՛նչ պիտի ըսէք,</verse>
				<verse number="12">որովհետեւ Սուրբ Հոգին ձեզի պիտի սորվեցնէ այդ ժամուն ձեր ըսելիքը։</verse>
				<verse number="13">Ժողովուրդէն մէկը Յիսուսի ըսաւ. – Վարդապե՛տ, ըսէ՛ եղբօրս, որ մեր հօր ձգած ժառանգութենէն իմ բաժինս տայ ինծի։</verse>
				<verse number="14">Յիսուս պատասխանեց. – Ո՛վ մարդ, ո՞վ զիս դատաւոր կամ իրաւունքի բաժանարար կարգեց ձեր վրայ։</verse>
				<verse number="15">Ապա դառնալով ժողովուրդին, շարունակեց. – Նայեցէք եւ զգուշացէ՛ք ագահութեան բոլոր տեսակներէն, որովհետեւ մարդու մը կեանքը կախեալ չէ՛ իր ամբարած հարստութենէն։</verse>
				<verse number="16">Յիսուս անոնց առակ մըն ալ խօսեցաւ եւ ըսաւ. – Հարուստ մարդ մը կար, որուն արտերը առատ բերք տուին։</verse>
				<verse number="17">Անիկա կը մտածէր ու կ՚ըսէր. «Ի՞նչ ընելու եմ, որովհետեւ հունձքս ամբարելու համար շտեմարաններուս մէջ տեղ չմնաց։</verse>
				<verse number="18">Այո՛, գիտե՛մ ինչ պիտի ընեմ։ Պիտի քակեմ շտեմարաններս, աւելի ընդարձակները պիտի շինեմ եւ հոն ամբարեմ ցորենս եւ ամբողջ բերքերս։</verse>
				<verse number="19">Ապա ես ինծի պիտի ըսեմ.է Ով մարդ, քանի որ երկար տարիներու համար ամբարած հարստութիւն ունիս, հանգիստ ըրէ. կե՛ր, խմէ՛ եւ վայելէ՛»։</verse>
				<verse number="20">Բայց Աստուած ըսաւ իրեն. «Անմիտ մարդ, այս գիշեր իսկ հոգիդ քեզմէ պիտի առնեն. որո՞ւն պիտի մնայ պատրաստածդ»։</verse>
				<verse number="21">Եւ Յիսուս եզրակացուց. – Նոյնն է պարագան բոլոր անոնց, որոնք միայն իրենց անձերուն համար հարստութիւն կը դիզեն, փոխանակ Աստուծոյ աչքին հարստանալու։</verse>
				<verse number="22">Ապա Յիսուս իր աշակերտներուն ըսաւ. – Ահա թէ ինչո՛ւ կ՚ըսեմ ձեզի.է Մի՛ մտահոգուիք ձեր կեանքին համար՝ թէ ի՛նչ պիտի ուտէք, եւ ո՛չ ալ ձեր մարմինին համար՝ թէ ի՛նչ պիտի հագնիք։</verse>
				<verse number="23">Որովհետեւ կեանքը աւելի կարեւոր է քան ուտելիքը, եւ մարմինը աւելի կարեւոր՝ քան հագուստը։</verse>
				<verse number="24">Դիտեցէ՛ք ագռաւները, որոնք ո՛չ կը սերմանեն, ո՛չ կը հնձեն, ո՛չ շտեմարաններ եւ ո՛չ ալ ամբարներ ունին, սակայն Աստուած կը կերակրէ զանոնք։ Իսկ պիտի չկերակրէ՞ ձեզ, դուք՝ որ իր աչքին թռչուններէն գերազանց էք։</verse>
				<verse number="25">Մտահոգուիլը կանգունով մը կ՚երկարէ՞ ձեր հասակը։</verse>
				<verse number="26">Եթէ նուազագոյն բանը չէք կրնար ընել, ինչո՞ւ ուրեմն ուրիշ բաներով կը մտահոգուիք։</verse>
				<verse number="27">Դիտեցէք եւ տեսէք թէ ի՛նչպէս կ՚աճի դաշտի շուշանը։ Ո՛չ կ՚աշխատի, ո՛չ կը հիւսէ։ Հաւատացէք, որ նոյնիսկ Սողոմոն իր ամբողջ փառքին մէջ անոնցմէ մէկուն պէս գեղեցիկ չկրցաւ հագնիլ։</verse>
				<verse number="28">Եթէ Աստուած այդպէս աղուոր կը հագցնէ խոտը՝ որ այսօր դաշտին մէջ է եւ վաղը կրակը պիտի նետուի, ձեզ աւելի լաւ պիտի չհագցնէ՞ թերահաւատնե՛ր։</verse>
				<verse number="29">Հետեւաբար, մի՛ մտահոգուիք ո՛չ ձեր ուտելիքով եւ ո՛չ ալ ձեր խմելիքով, եւ մի՛ մտատանջէք դուք ձեզ,</verse>
				<verse number="30">որովհետեւ ասոնք բոլորը հեթանոսներուն յատուկ են։ Ձեր Հայրը գիտէ որ այդ բոլորին պէտք ունիք։</verse>
				<verse number="31">Այլ, ուզեցէք որ Աստուծոյ արքայութիւնը գայ, եւ Աստուած այդ բոլորը աւելիով պիտի տայ ձեզի։ –</verse>
				<verse number="32">Մի՛ վախնար, փոքրիկ հօտ, որովհետեւ ձեր Հայրը հաճեցաւ ձեզի տալ արքայութիւնը:</verse>
				<verse number="33">Ծախեցէ՛ք ձեր ստացուածքները եւ դրամը ողորմութեան յատկացուցէք։ Փորձեցէք ձեռք ձգել այնպիսի հարստութիւն մը՝ որ չի մաշիր, գանձ մը՝ որ չի պակսիր, եւ զայն երկինքի մէջ դիզեցէք, ուր ո՛չ գողը կրնայ անոր մօտենալ եւ ո՛չ ալ ցեցը կրնայ զայն կրծել։</verse>
				<verse number="34">Որովհետեւ ուր որ է ձեր հարստութիւնը՝ հոն կ՚ըլլայ նաեւ ձեր սիրտը։ –</verse>
				<verse number="35">Պատրաստ եղէք, ձեր գօտիները ձեր մէջքին ամրացուցած եւ ճրագները՝ վառած,</verse>
				<verse number="36">նման այն ծառաներուն, որոնք կը սպասեն որ իրենց տէրը հարսանիքէն վերադառնայ, որպէսզի երբ տէրը գայ եւ դուռը զարնէ՝ իրենք անմիջապէս բանան դուռը։</verse>
				<verse number="37">Երանի՜ այն ծառաներուն, որոնց տէրը երբ կու գայ՝ արթուն կը գտնէ զիրենք։ Կ՚ըսեմ ձեզի, թէինք իր մէջքին գօտի պիտի կապէ, պիտի նստեցնէ զիրենք եւ ինք պիտի սպասարկէ անոնց։</verse>
				<verse number="38">Երանելի են այն ծառաները, որոնց տէրը զիրենք արթուն կը գտնէ, երբ կէս գիշերին կամ աւելի ուշ տուն դառնայ։</verse>
				<verse number="39">Բայց այս ալ գիտցէք, որ եթէ տանտէրը գիտնար թէ գողը ո՛ր ժամուն պիտի գայ, արթուն կը մնար եւ թոյլ չէր տար որ գողը պատը քանդելով տունը մտնէ։</verse>
				<verse number="40">Ուրեմն, դուք ալ պատրաստ եղէք, որովհետեւ Մարդու Որդին ձեր չակնկալած ժամուն կրնայ գալ։</verse>
				<verse number="41">Պետրոս ըսաւ. – Տէ՛ր, այս օրինակը մեզի՞ համար ըսիր, թէ բոլորին։</verse>
				<verse number="42">Տէրը ըսաւ. – Ո՞վ է հաւատարիմ եւ իմաստուն տնտեսը։ Անիկա է, որ տէրը իր ծառաներուն վրայ վերակացու կը կարգէ, որպէսզի ճիշդ ատենին անոնցկերակուրի բաժինը տայ։</verse>
				<verse number="43">Երանի՜ այն ծառային, որուն տէրը երբ կու գայ, զինք կը գտնէ իր պաշտօնը լաւապէս կատարած։</verse>
				<verse number="44">Իրապէս կ՚ըսեմ ձեզի, որ տէրը այդ ծառան իր բոլոր ստացուածքներուն վերակացու պիտի կարգէ</verse>
				<verse number="45">Սակայն եթէ ծառան ինքնիրեն ըսէ՝ «Տէրս կ՚ուշանայ գալու», եւ սկսի միւս ծառաներն ու սպասուհիները ծեծել, ուտէ, խմէ եւ գինովնայ,</verse>
				<verse number="46">յանկարծ իր չակնկալած ատենին եւ չսպասած ժամուն տէրը պիտի գայ եւ զայն խստութեամբ պիտի պատժէ եւ անհաւատներուն կարգին դասէ։</verse>
				<verse number="47">Այն ծառան, որ իր տիրոջ կամքը գիտէ եւ չի պատրաստեր կամ չի կատարեր անոր ուզածը, շատ պատիժ կը ստանայ։</verse>
				<verse number="48">Իսկ ան որ չի գիտեր տիրոջ պահանջածը եւ պատիժի արժանի բաներ կ՚ընէ, այդ ծառան նուազ պատիժ կը ստանայ։ Որուն որ շատ տրուած է՝ շատ պիտի պահանջուի, իսկ որուն որ աւելի շատ տրուած է՝ շատ աւելի պիտի պահանջուի։ –</verse>
				<verse number="49">Եկայ կրակ ձգելու երկրի վրայ եւ որքա՜ն կ՚ուզէի որ արդէն իսկ բռնկած ըլլար։</verse>
				<verse number="50">Մկրտութիւն մը ինծի կը սպասէ, եւ որքա՜ն կը տագնապիմ՝ մինչեւ որ անիկա կատարուի։</verse>
				<verse number="51">Կը կարծէք թէ աշխարհին խաղաղութի՞ւն տալու եկայ։ Ո՛չ։ Կ՚ըսեմ ձեզի, ոչ թէ խաղաղութիւն, այլ՝ բաժանում։</verse>
				<verse number="52">Այսպէս, եթէ ընտանիքի մը մէջ հինգ անդամներ կան, պիտի բաժնուին՝ երեքը երկուքին դէմ եւ երկուքը՝ երեքին։</verse>
				<verse number="53">Հայրը իր զաւակին դէմ պիտի ըլլայ, զաւակը իր հօրը, մայրը աղջկան դէմ եւ աղջիկը՝ մօրը, կեսուրը հարսին դէմ եւ հարսը՝ կեսուրին։</verse>
				<verse number="54">Ապա ժողովուրդին ըսաւ. – Երբ տեսնէք որ ամպը արեւմուտքէն կու գայ, անմիջապէս կ՚ըսէք՝ «Անձրեւ պիտի գայ», եւ այդպէս ալ կ՚ըլլայ։</verse>
				<verse number="55">Երբ հովը հարաւէն փչէ՝ կ՚ըսէք՝ «Սաստիկ տաք պիտի ըլլայ», եւ այդպէս ալ կ՚ըլլայ։</verse>
				<verse number="56">Կեղծաւորնե՛ր, երկինքն ու երկիրը դիտելով կրնաք նախատեսել գալիք օդը, ինչո՞ւ սակայն չէք կրնար ներկայ ժամանակին իմաստը հասկնալ։ –</verse>
				<verse number="57">Ինչո՞ւ դուք անձնապէս չէք դատեր ճիշդը։</verse>
				<verse number="58">Այնպէս՝ ինչպէս երբ խնդրի մը համար թշնամիիդ հետ դատաւորին կ՚երթաս, ճամբու ընթացքին ջանա՛ անոր հետ համաձայնիլ՝ տակաւին դատարան չհասած։ Այլապէս քեզ դատաւորին առջեւ պիտի հանէ, դատաւորն ալ ոստիկանին պիտի յանձնէ եւ ոստիկանն ալ բանտ պիտի նետէ քեզ։</verse>
				<verse number="59">Գիտցի՛ր, որ բանտէն պիտի չելլես՝ մինչեւ տուգանքիդ վերջին դահեկանը չվճարես։</verse>
			</chapter>
			<chapter number="13">
				<verse number="1">Ոմանք եկան Յիսուսի եւ պատմեցին այն Գալիլ եացիներուն մասին, որոնք Պիղատոսի կողմէ սպաննուեցան, երբ Աստուծոյ զոհ կը մատուցանէին։</verse>
				<verse number="2">Յիսուս անոնց ըսաւ. – Կը կարծէ՞ք թէ սպաննուող Գալիլեացիները միւս բոլոր Գալիլեացիներէն աւելի մեղաւոր էին, որ այդպիսի վախճան մը ունեցան։</verse>
				<verse number="3">Ո՛չ։ Կ՚ըսեմ ձեզի, որ եթէ չապաշխարէք՝դուք բոլորդ ալ նոյնպէս պիտի կորսուիք։</verse>
				<verse number="4">Կամ ի՞նչ կը մտածէք այն տասնըութը մարդոց մասին, որոնց վրայ ինկաւ աշտարակը Սելովամի մէջ եւ սպաննեց զանոնք։ Անոնք աւելի՞ յանցաւոր էին քան Երուսաղէմի բոլոր բնակիչները։</verse>
				<verse number="5">Ո՛չ։ Կ՚ըսեմ ձեզի, որ եթէ չապաշխարէք՝ բոլորդ ալ նոյնպէս պիտի կորսուիք։</verse>
				<verse number="6">Անոնց հետեւալ առակը պատմեց. – Մարդ մը կար, որ իր այգիին մէջ թզենի մը տնկած էր։ Թուզ քաղելու գնաց, բայց թզենիին վրայ պտուղ չգտաւ։</verse>
				<verse number="7">Այգեպանին ըսաւ. «Այս երրորդ տարին է որ կու գամ թուզ քաղելու, բայց չեմ գտներ։ Ուստի կտրէ՛ զայն, ինչո՞ւ անիմաստ կերպով տեղ գրաւէ»։</verse>
				<verse number="8">Այգեպանը պատասխանեց. «Տէ՛ր, թող այս տարի ալ մնայ. ես իր շուրջի հողը կրկին կր փորեմ եւ պարարտացուցիչ կը դնեմ։</verse>
				<verse number="9">Այս ձեւով թերեւս պտուղ տայ. ապա թէ ոչ՝ գալ տարի կտրէ զայն»։</verse>
				<verse number="10">Շաբաթ օր մը Յիսուս ժողովարանին մէջ կ՚ուսուցանէր։</verse>
				<verse number="11">Հոն կին մը կար, որ տասնըութը տարիէ ի վեր հիւանդ էր՝ չար ոգիէ բռնուած ըլլալով, եւ այս պատճառով՝ մէջքը ծռած կը քալէր եւ բնաւ չէր կրնար շտկուիլ։</verse>
				<verse number="12">Երբ Յիսուս տեսաւ կինը, իր մօտ կանչեց զայն եւ ըսաւ. – Ո՛վ կին, հիւանդութենէդ բժշկուած ես։</verse>
				<verse number="13">Յիսուս ձեռքերը անոր վրայ դրաւ, եւ կինը անմիջապէս բժշկուեցաւ եւ սկսաւ զԱստուած փառաւորել։</verse>
				<verse number="14">Ժողովրդապետը բարկացաւ, որովհետեւ Յիսուս Շաբաթ օրով կատարեց բժշկութիւնը, եւ ժողովուրդին դառնալով ըսաւ. – Շաբթուան մէջ վեց օր կարելի է աշխատիլ, ուստի այդ օրերուն եկէք եւ բժշկուեցէք եւ ո՛չ թէ Շաբաթ օր։</verse>
				<verse number="15">Տէրը անոր պատասխանեց. – Կեղծաւորնե՛ր, ձեզմէ իւրաքանչիւրը Շաբաթ օրով իր եզը կամ էշը ախոռէն չի՞ քակեր եւ տանելով ջուր չի՞ տար անոր։</verse>
				<verse number="16">Իսկ այս կինը, որ Աբրահամի աղջիկ է եւ Սատանային կողմէ տասնըութը տարիէ ի վեր գերուած, չէ՞ր արժեր որ Շաբաթ օրով ազատէի։</verse>
				<verse number="17">Այս խօսքին վրայ անոնք որոնք կը հակառակէին Յիսուսի՝ ամչցան, մինչ ամբողջ ժողովուրդը կ՚ուրախանար Յիսուսի կատարած բոլոր հրաշագործութիւններուն համար։</verse>
				<verse number="18">Յիսուս հարցուց. – Ի՞նչ բանի կը նմանի Աստուծոյ թագաւորութիւնը, կամ ի՞նչ բանի հետ բաղդատեմ զայն։</verse>
				<verse number="19">Անիկա կը նմանի մանանեխի հատիկին, որ մէկը իր պարտէզին մէջ ցանեց։ Հատիկը մեծցաւ եւ ծառ դարձաւ, եւ երկինքի թռչունները գալով՝ անոր ոստերուն մէջ բոյն դրին։</verse>
				<verse number="20">Դարձեալ հարցուց. – Ի՞նչ բանի նմանցնեմ Աստուծոյ թագաւորութիւնը։</verse>
				<verse number="21">Կը նմանի այն թթխմորին, որ կին մը առնելով՝ պարկ մը ալիւրի հետ խառնեց, մինչեւ որ ամբողջ խմորը թթուեցաւ։</verse>
				<verse number="22">Յիսուս քաղաքներն ու գիւղերը շրջելով կ՚ուսուցանէր՝ հետզհետէ դէպի Երուսաղէմ ուղղուելով։</verse>
				<verse number="23">Մէկը հարցուց իրեն. – Տէ՛ր, արդեօք քիչե՞ր միայն պիտի փրկուին։ Յիսուս անոնց ըսաւ. –</verse>
				<verse number="24">Ջանացէք նեղ դռնէն մտնել։ Կ՚ըսեմ ձեզի, որ շատեր պիտի ուզեն մտնել, բայց պիտի չկրնան։</verse>
				<verse number="25">Երբ տանտէրը մտնէ եւ դուռը փակէ, դուրս պիտի մնաք. պիտի սկսիք դուռը բաղխել եւ ըսել. «Տէ՛ր, Տէ՜ր, դուռը բա՛ց մեզի»։ Տանտէրը պիտի պատասխանէ. «Չեմ գիտեր թէ ուրկէ էք»։</verse>
				<verse number="26">Այն ատեն պիտի ըսէք. «Քեզի հետ կերանք ու խմեցինք եւ մեր հրապարակներուն վրայ մեզի սորվեցուցիր»։</verse>
				<verse number="27">Անիկա պիտի պատասխանէ. «Ձեզի կ՚ըսեմ, թէ չե՛մ գիտեր ուրկէ՛ էք։ Հեռացէ՛ք ինձմէ դուք բոլորդ, անիրաւնե՛ր»։</verse>
				<verse number="28">Այն ատեն պիտի լաք եւ ձեր ակռաները կրճտէք, երբ տեսնէք որ Աբրահամ, Իսահակ, Յակոբ եւ բոլոր մարգարէները Աստուծոյ թագաւորութեան մէջ են, մինչ դուք դուրս ձգուած էք։</verse>
				<verse number="29">Արեւելքէն ու արեւմուտքէն, հիւսիսէն ու հարաւէն մարդիկ պիտի գան եւ Աստուծոյ թագաւորութեան մէջ բազմին։</verse>
				<verse number="30">Եւ ահա այսպէս, շատեր որ հիմա վերջին են՝ առաջին պիտի ըլլան, իսկ շատեր որ առաջին են՝ վերջին։</verse>
				<verse number="31">Նոյն ժամուն՝ Փարիսեցիներէն ոմանք մօտեցան Յիսուսի եւ ըսին. – Ել եւ գնա՛ այստեղէն, որովհետեւ Հերովդէս քեզ սպաննել կ՚ուզէ։</verse>
				<verse number="32">Յիսուս պատասխանեց. – Գացէք եւ այդ աղուէսին ըսէք. «Ահաւասիկ չար ոգիներ կը հանեմ, բժշկութիւններ կը կատարեմ այսօր ու վաղը եւ երրորդ օրն ալ գործս պիտի վերջացնեմ»։</verse>
				<verse number="33">Այսուհանդերձ, պէտք է որ այսօր, վաղը եւ միւս օր գործս շարունակեմ, որովհետեւ կարելի չէ որ մարգարէ մը Երուսաղէմէն դուրս սպաննուի։</verse>
				<verse number="34">Երուսաղէ՜մ, Երուսաղէ՛մ, դուն որ մարգարէները կը սպաննէիր եւ կը քարկոծէիր Աստուծմէ քեզի ղրկուած պատգամաբերները. քանի՜ անգամ ուզեցի որդիներդ հաւաքել, ինչպէս հաւը իր ձագերը կը հաւաքէ թեւերուն տակ. բայց դո՛ւք, Երուսաղէմի՛ բնակիչներ, չուզեցիք։</verse>
				<verse number="35">Ահա «պիտի լքուի ձեր Տունը»։ Ու կ՚ըսեմ ձեզի, թէ այլեւս զիս պիտի չտեսնէք՝ մինչեւ որ ըսէք. «Օրհնեալ ըլլայ ան՝ որ կու գայ Տիրոջ անունով»։</verse>
			</chapter>
			<chapter number="14">
				<verse number="1">Շաբաթ օր մը Յիսուս մտաւ Փարիսեցիներու իշխանաւորներէն մէկուն տունը՝ ճաշելու համար։ Ներկաները զինք կը դիտէին՝ տեսնելու համար թէ ի՛նչ պիտի ընէ։</verse>
				<verse number="2">Եւ հոն ջրգողեալ մարդ մը կար Յիսուսի դիմաց։</verse>
				<verse number="3">Յիսուս հարցուց Օրէնքի ուսուցիչներուն եւ Փարիսեցիներուն. – Մեր Օրէնքը կ՚արտօնէ՞ Շաբաթ օրով բժշկութիւն կատարել։</verse>
				<verse number="4">Անոնք լուռ մնացին։ Յիսուս բռնեց մարդը, բժշկեց ու ճամբեց։</verse>
				<verse number="5">Եւ ապա ըսաւ անոնց. – Եթէ ձեզմէ մէկուն էշը կամ եզը ջրհոր իյնայ, զայն չի՞ հաներ Շաբաթ օրով։</verse>
				<verse number="6">Եւ անոնք պատասխան չկրցան տալ։</verse>
				<verse number="7">Յիսուս տեսնելով թէ ի՛նչպէս հրաւիրեալները պատւոյ տեղերը կը փնտռէին, անոնց հետեւեալ առակը պատմեց. –</verse>
				<verse number="8">Եթէ մէկը քեզ հարսանիքի կամ խնճոյքի հրաւիրէ, սեղանին գլուխը մի՛ նստիր, որովհետեւ կրնայ ըլլալ որ քեզմէ աւելի յարգելի անձ մըն ալ հրաւիրուած ըլլայ։</verse>
				<verse number="9">Այն ատեն քեզ եւ զայն հրաւիրողը պիտի գայ եւ քեզի ըսէ՝ «Տեղդ իրեն տուր»։ Եւ դուն խայտառակ ըլլալով՝ ամենէն վերջին աթոռին պիտի նստիս։</verse>
				<verse number="10">Ընդհակառակը, երբ կը հրաւիրուիս՝ գնա եւ վերջին աթոռին նստէ, որպէսզի երբ քեզ հրաւիրողը գայ, ըսէ քեզի՝ «Բարեկա՜մ, վե՛ր հրամմէ»։ Այն ատեն դուն հրաւիրեալներուն մօտ պատուըուած պիտի ըլլաս։</verse>
				<verse number="11">Որովհետեւ՝ ով որ իր անձը կը բարձրացնէ՝ պիտի խոնարհի, իսկ ով որ իր անձը կը խոնարհեցնէ՝ պիտի բարձրանայ։</verse>
				<verse number="12">Ապա Յիսուս տանտիրոջ ըսաւ. – Երբ ճաշի կամ ընթրիքի հրաւէր կու տաս, մի՛ կանչեր բարեկամներդ կամ եղբայրներդ, ազգականներդ եւ հարուստ դրացիներդ, որպէսզի չըլլայ որ անոնք ալ քու հրաւէրիդ փոխարէն քեզ հրաւիրեն, եւ այս ձեւով քեզի հատուցում կատարած ըլլան։</verse>
				<verse number="13">Ընդհակառակը, երբ ճաշկերոյթ կու տաս, կանչէ աղքատներն ու խեղանդամները, կաղերն ու կոյրերը</verse>
				<verse number="14">եւ այն ատեն երանելի պիտի ըլլաս, որովհետեւ անոնք փոխարէնը քեզի հատուցանելիք ոչինչ ունին։ Եւ գիտցած եղիր, որ քու հատուցումդ պիտի ստանաս արդարներու յարութեան ժամանակ։</verse>
				<verse number="15">Երբ սեղանակիցներէն մէկը այս խօսքերը լսեց, ըսաւ Յիսուսի. – Երանի՜ անոր որ Աստուծոյ արքայութեան մէջ ճաշ պիտի ուտէ։</verse>
				<verse number="16">Յիսուս անոր հետեւեալ առակը պատմեց. – Մարդ մը կար, որ մեծ ընթրիք մը սարքեց եւ շատեր հրաւիրեց։</verse>
				<verse number="17">Ընթրիքի ժամուն իր ծառան ղրկեց, որպէսզի հրաւիրեալներուն ըսէ. «Եկէք, ամէն ինչ պատրաստ է արդէն»։</verse>
				<verse number="18">Հրաւիրեալները սկսան մէկ առ մէկ հրաժարիլ։ Առաջինը ըսաւ. «Արտ մը գնեցի, պէտք է երթամ եւ տեսնեմ զայն, հետեւաբար կը խնդրեմ որ ներողամիտ գտնուի»։</verse>
				<verse number="19">Միւսը ըսաւ. «Հինգ զոյգ եզ գնեցի, պէտք է երթամ փորձեմ զանոնք, հետեւաբար կը խնդրեմ որ ներողամիտ գտնուի»։</verse>
				<verse number="20">Ուրիշ մը ըսաւ. «Տակաւին նոր ամուսնացայ, հետեւաբար չեմ կրնար գալ»։</verse>
				<verse number="21">Ծառան վերադարձաւ եւ իր տիրոջ պատմեց անոնց ըսածները։ Այն ատեն տանտէրը վրդոված՝ ըսաւ ծառային. «Անմիջապէս քաղաք գնա եւ հրապարակներուն ու փողոցներուն մէջ որքան որ աղքատ, խեղանդամ, կաղ եւ կոյր տեսնես՝ բոլորն ալ հոս բեր»։</verse>
				<verse number="22">Քիչ ետք ծառան վերադառնալով իր տիրոջ ըսաւ. «Տէ՛ր, հրամանդ կատարեցի, բայց տակաւին տեղ կայ»։</verse>
				<verse number="23">Տէրը ծառային հրամայեց. «Քաղաքէն դուրս գնա եւ ճամբաներուն վրայ ու դաշտերուն մէջ ո՛վ որ գտնես՝ ստիպէ որ գայ, որպէսզի տունս լեցուի։</verse>
				<verse number="24">Կ՚ըսեմ ձեզի, որ առաջին հրաւիրեալներէն ո՛չ մէկը իմ ընթրիքէս պիտի ճաշակէ»։</verse>
				<verse number="25">Բազմաթիւ ժողովուրդ Յիսուսի հետ կ՚երթար։ Յիսուս անոնց դառնալով՝ ըսաւ. –</verse>
				<verse number="26">Ով որ ինծի կու գայ եւ զիս աւելի չի սիրեր քան իր հայրն ու մայրը, կինն ու զաւակները, եղբայրներն ու քոյրերը, ինչպէս նաեւ իր իսկ անձը, չի կրնար ինծի աշակերտ ըլլալ։</verse>
				<verse number="27">Որովհետեւ ով որ իր խաչը չ՚առներ եւ ինծի չի հետեւիր, ինծի աշակերտ չի կրնար ըլլալ։</verse>
				<verse number="28">Եթէ ձեր մէջէն մէկը ուզէ աշտարակ մը շինել, նախ չի նստիր եւ ծախսերը չի՞ հաշուեր, տեսնելու համար թէ գործը վերջացնելու չափ դրամ ունի՞:</verse>
				<verse number="29">Այլապէս, երբ հիմը նետելէ ետք՝ չկարենայ աշտարակը աւարտել, բոլոր տեսնողները պիտի սկսին ծիծաղիլ իր վրայ,</verse>
				<verse number="30">ըսելով. «Այս մարդը շինել սկսաւ, բայց չկրցաւ աւարտել»։</verse>
				<verse number="31">Կամ, եթէ թագաւոր մը տասը հազար հոգինոց բանակով մը ուզէ պատերազմի ելլել քսան հազար հաշուող բանակով մը իր դէմ եկող թագաւորի մը դէմ, նախ չի նստիր եւ չի՞ մտածեր, թէ արդեօք պիտի կարենա՞յ յաղթել անոր։</verse>
				<verse number="32">Այլապէս, տակաւին հեռուէն, պատգամաւոր պիտի ղրկէ՝ հաշտութիւն խնդրելու համար անկէ։</verse>
				<verse number="33">Նմանապէս, ձեր մէջէն անոնք որոնք չեն կրնար հրաժարիլ իրենց ամբողջ ունեցածէն, չեն կրնար ինծի աշակերտ ըլլալ։ –</verse>
				<verse number="34">Լաւ բան է աղը. բայց եթէ իր համը կորսնցնէ, ինչո՞վ պիտի աղեն զայն։</verse>
				<verse number="35">Ո՛չ հողին օգտակար է, ո՛չ ալ կարելի է պարարտացուցիչ շինել, այլ՝ զայն կը թափեն։ Ականջ ունեցողը թող լսէ։</verse>
			</chapter>
			<chapter number="15">
				<verse number="1">Շատ մը մաքսաւորներ եւ մեղաւորներ Յիսուսի կու գային՝ զինք լսելու համար։</verse>
				<verse number="2">Փարիսեցիներն ու Օրէնքի ուսուցիչները սկսան տրտնջալ, ըսելով. – Ինչպէ՞ս կ՚ըլլայ որ այս մարդը մեղաւորները կ՚ընդունի եւ անոնց հետ կը ճաշէ։</verse>
				<verse number="3">Յիսուս հետեւեալ առակը պատմեց անոնց. –</verse>
				<verse number="4">Ենթադրենք որ ձեզմէ մէկը հարիւր ոչխար ունի։ Երբ անոնցմէ մէկը կորսնցնէ, չի՞ ձգեր իննսունինը արօտավայրին մէջ եւ չ՚ե՞րթար կորսուածին ետեւէն, մինչեւ որ գտնէ զայն։</verse>
				<verse number="5">Եւ երբ գտնէ՝ ուրախութեամբ իր ուսերուն վրայ կը դնէ</verse>
				<verse number="6">եւ տուն կը դառնայ, կը կանչէ իր բարեկամներն ու դրացիները եւ կ՚ըսէ անոնց. «Ուրախացէ՛ք ինծի հետ, որովհետեւ կորսուած ոչխարս գտայ»։</verse>
				<verse number="7">Կ՚ըսեմ ձեզի, երկինքի մէջ նոյնպէս ուրախութիւն պիտի ըլլայ մէկ ապաշխարող մեղաւորի համար, քան իննսունինը արդարներու համար, որոնք ապաշխարութեան պէտք չունին։ –</verse>
				<verse number="8">Կամ ենթադրենք թէ կին մը տասը արծաթ դահեկան ունի։ Երբ անոնցմէ մէկը կորսնցնէ, ճրագը չի՞ վառեր եւ տունը ուշադրութեամբ չ՚ա՞ւլեր, մինչեւ որ դահեկանը գտնէ։</verse>
				<verse number="9">Եւ երբ գտնէ, կը կանչէ իր բարեկամուհիներն ու դրացիները եւ կ՚ըսէ անոնց. «Ուրախացէ՛ք ինծի հետ, որովհետեւ կորսնցուցած դահեկանս գտայ»։</verse>
				<verse number="10">Կ՚ըսեմ ձեզի, Աստուծոյ հրեշտակները նոյն ձեւով պիտի ուրախանան մեղաւորի մը համար, որ կ՚ապաշխարէ։</verse>
				<verse number="11">Ապա շարունակեց. – Մարդ մը երկու զաւակ ունէր։</verse>
				<verse number="12">Կրտսերը հօրը ըսաւ. «Հա՛յր, քու ստացուածքէդ ինծի ինկած բաժինը հիմա՛ տուր ինծի»։ Եւ հայրը իր զաւակներուն միջեւ բաժնեց իր ունեցածը։</verse>
				<verse number="13">Քանի մը օր ետք, կրտսեր զաւակը առաւ իր ամբողջ հարստութիւնը եւ հեռու երկիր մը գնաց։ Հոն անառակ կեանք մը ապրելով՝ մսխեց հարստութիւնը</verse>
				<verse number="14">եւ սպառեց իր ամբողջ ունեցածը։ Պատահեցաւ որ այդ երկրին մէջ մեծ սով մը տիրեց, երբ արդէն ինք սկսած էր աղքատանալ։</verse>
				<verse number="15">Ուստի գնաց այդ երկրի քաղաքացիներէն մէկուն քով ծառայ եղաւ, եւ անիկա իր ագարակը ղրկեց զինք՝ խոզ արածելու համար։</verse>
				<verse number="16">Նոյնիսկ պատրաստ էր խոզերուն կերած եղջիւրներէն իր փորը լեցնելու, սակայն ոչ ոք կու տար իրեն։</verse>
				<verse number="17">Երբ անդրադարձաւ իր վիճակին, ինքնիրեն ըսաւ. «Հօրս տան մէջ քանի՜ գործաւորներ կան, որոնք իրենց պէտք եղած կերակուրէն աւելին ունին, մինչ ես հոս անօթութենէ կը մեռնիմ։</verse>
				<verse number="18">Ելլեմ երթամ հօրս քով եւ ըսեմ իրեն.է Հա՛յր, մեղանչեցի Աստուծոյ եւ քեզի դէմ.</verse>
				<verse number="19">այլեւս արժանի չեմ քու որդիդ կոչուելու. զիս քու գործաւորներէդ մէկը նկատէ»։</verse>
				<verse number="20">Ապա ելաւ եւ հօրը քով գնաց։ Տակաւին տունէն բաւական հեռու էր, երբ հայրը տեսաւ զինք ու գթաց. վազելով դիմաւորեց զայն, վիզին փաթթուեցաւ եւ համբուրեց։</verse>
				<verse number="21">Որդին հօրը ըսաւ. «Հա՛յր, մեղանչեցի Աստուծոյ եւ քեզի դէմ. այլեւս արժանի չեմ քու որդիդ կոչուելու»։</verse>
				<verse number="22">Հայրը իր ծառաներուն հրամայեց. «Անմիջապէս բերէք լաւագոյն պատմուճանը եւ հագցուցէք իրեն. մատանի անցուցէք իր մատին եւ կօշիկ տուէք իրեն։</verse>
				<verse number="23">Բերէ՛ք պարարտ հորթը, մորթեցէք, ուտենք եւ ուրախանանք։</verse>
				<verse number="24">Որովհետեւ իմ այս զաւակս մեռած էր՝ ողջնցաւ, կորսուած էր՝ գտնուեցաւ»։ Եւ սկսան խրախճանքի։</verse>
				<verse number="25">Մինչ այդ, երէց զաւակը ագարակ կը գտնուէր։ Վերադարձին, երբ տան մօտեցաւ, երգի ու պարի ձայներ լսեց։</verse>
				<verse number="26">Կանչեց ծառաներէն մէկը եւ հարցուց թէ ի՛նչ կայ։</verse>
				<verse number="27">Ծառան ըսաւ իրեն. «Եղբայրդ եկաւ, եւ որովհետեւ ողջ–առողջ վերադարձաւ, հայրդ պարարտ հորթը մորթեց»։</verse>
				<verse number="28">Երէց եղբայրը զայրացաւ եւ չուզեց ներս մտնել։ Այս մասին իմանալով, հայրը դուրս ելաւ եւ աղաչեց որ ներս մտնէ։</verse>
				<verse number="29">Իսկ անիկա պատասխանեց. «Տարիներէ ի վեր քեզի կը ծառայեմ. ոեւէ մէկ հրահանգդ չանտեսեցի, եւ սակայն նոյնիսկ ուլ մը չտուիր ինծի, որ ուրախանայի բարեկամներուս հետ։</verse>
				<verse number="30">Մինչդեռ, երբ եկաւ այդ որդիդ, որ քու ստացուածքդ պոռնիկներուն հետ մսխեց, պարարտ հորթը մորթեցիր անոր համար»։</verse>
				<verse number="31">Հայրը ըսաւ. «Տղա՛ս, դուն միշտ ինծի հետ ես եւ ամբողջ ունեցածս քուկդ է։</verse>
				<verse number="32">Սակայն հիմա պէտք է ուրախանանք եւ ցնծանք, որովհետեւ այս եղբայրդ մեռած էր՝ ողջնցաւ, կորսուած էր՝ գտնուեցաւ»։</verse>
			</chapter>
			<chapter number="16">
				<verse number="1">Իր աշակերտներուն Յիսուս այս առակը պատմեց. է Մեծահարուստ մարդ մը կար, որ իր ստացուածքներուն վրայ տնտես մը ունէր։ Երբ տնտեսին մասին մարդիկ ամբաստանութիւն ըրին՝ ըսելով թէ իր տիրոջ հարստութիւնը կը վատնէ,</verse>
				<verse number="2">մեծահարուստը կանչեց զինք եւ ըսաւ. «Ի՞նչ են քու մասիդ այս ըսուածները։ Քեզի յանձնուած բոլոր ստացուածքներուս հաշիւը տուր։ Այլեւս իմ տնտեսս չես կրնար ըլլալ»։</verse>
				<verse number="3">Տնտեսը ինքնիրեն խորհեցաւ. «Ի՞նչ կրնամ ընել. ահա տէրս զիս տնտեսութեան պաշտօնէն կը զրկէ։ Բանուորութիւն չեմ կրնար ընել, մուրալու կ՚ամչնամ։</verse>
				<verse number="4">Սակայն գիտեմ թէ ինչ պէտք է ընեմ, որ երբ տէրս զիս տնտեսութեան պաշտօնէն հեռացնէ, մարդիկ ընդունին զիս իրենց տուներէն ներս»։</verse>
				<verse number="5">Ապա մէկ առ մէկ կանչեց իր տիրոջ պարտապանները եւ առաջինին հարցուց. «Ո՞րքան պարտք ունիս տիրոջս»։</verse>
				<verse number="6">Անիկա պատասխանեց. «Երկու հարիւր թիթեղ ձէթ»։ Տնտեսը ըսաւ. «Ահաւասիկ պարտամուրհակդ. նստէ եւ անմիջապէս գրէ՝ հարիւր»։</verse>
				<verse number="7">Յետոյ հարցուց միւսին. «Դո՞ւն որքան պարտք ունիս»։ Անիկա պատասխանեց. «Չորս հարիւր յիսուն պարկ ցորեն»։ Տնտեսը ըսաւ. «Ահաւասիկ պարտամուրհակդ. նստէ եւ գրէ՝ երեք հարիւր յիսուն»։</verse>
				<verse number="8">Տէրը ասիկա լսելով՝ գովեց անիրաւ տնտեսը իր հնարամտութեան համար։ Որովհետեւ այս աշխարհի մարդիկը իրարու հանդէպ իրենց վարմունքին մէջ աւելի ճարպիկ են քան լոյսի որդիները։</verse>
				<verse number="9">Եւ ես կ՚ըսեմ ձեզի.է Աշխարհիկ հարստութիւնը գործածեցէք այնպէս՝ որ Աստուծոյ բարեկամութիւնը շահիք, որպէսզի երբ այս աշխարհէն ելլէք, ձեզ յաւիտենական յարկերու մէջ ընդունին։</verse>
				<verse number="10">Ով որ փոքր ծառայութեան մէջ հաւատարիմ է՝ մեծին մէջ ալ հաւատարիմ է, իսկ ով որ փոքր ծառայութեան մէջ անհաւատարիմ է՝ մեծին մէջ ալ անհաւատարիմ է։</verse>
				<verse number="11">Հետեւաբար, եթէ աշխարհիկ հարստութիւնը գործածելուն մէջ հաւատարիմ չեղաք, ճշմարիտ հարստութիւնը ո՞վ պիտի վստահի ձեզի։</verse>
				<verse number="12">Այսինքն, եթէ հաւատարիմ չեղաք աշխարհիկ հարստութեան, որ ձերը չէ, ինչպէ՞ս կ՚ուզէք որ Աստուած ձեզի տայ ձեզի սպասող ճշմարիտ հարստութիւնը։</verse>
				<verse number="13">Ոչ մէկ ծառայ կրնայ երկու տէրերու ծառայել, որովհետեւ՝ կա՛մ մէկը պիտի ատէ եւ միւսը սիրէ, կամ՝ մէկը պիտի մեծարէ եւ միւսը արհամարհէ։ Չէք կրնար թէ՛ Աստուծոյ ծառայել եւ թէ՛ դրամին։</verse>
				<verse number="14">Փարիսեցիները, որոնք դրամասէր էին, երբ այս բոլորը լսեցին, սկսան հեգնել զինք։</verse>
				<verse number="15">Յիսուս ըսաւ անոնց. – Դուք ձեզ ուրիշներուն արդար ցոյց կու տաք, սակայն Աստուած գիտէ ձեր սիրտերը։</verse>
				<verse number="16">Որովհետեւ մարդոց աչքին փառաւորը Աստուծոյ աչքին անարգ է։ Մովսէսի Օրէնքը եւ մարգարէներու ուսուցումները մինչեւ Յովհաննէս ի զօրու էին. անկէ ասդին Աստուծոյ արքայութիւնը կ՚աւետարանուի եւ ամէն մարդ կը փութայ բռնութեամբ ներս մտնել։</verse>
				<verse number="17">Աւելի դիւրին է որ երկինքն ու երկիրը կորսուին, քան Օրէնքին ամենափոքր տառը։</verse>
				<verse number="18">Ով որ իր կինը արձակէ եւ ուրիշ մը առնէ՝ կը շնայ. նոյնպէս կը շնայ ան՝ որ արձակուած կնոջ հետ կ՚ամուսնանայ։</verse>
				<verse number="19">Մեծահարուստ մարդ մը կար, որ բեհեզ եւ ծիրանի հագուստներ կը հագնէր եւ ամէն օր փառաւոր խնճոյք կ՚ընէր։</verse>
				<verse number="20">Ղազարոս անունով աղքատ մըն ալ կար, որ անոր դրան առջեւ կը նստէր</verse>
				<verse number="21">եւ կը յուսար իր փորը լեցնել մեծահարուստին սեղանի աւելցուքներով։ Ղազարոս վէրքերով ծածկուած էր, եւ շուներ կու գային իր վէրքերը կը լզէին։</verse>
				<verse number="22">Աղքատը մեռաւ եւ հրեշտակները զինք տարին Աբրահամի մօտ։ Մեծահարուստն ալ մեռաւ եւ թաղուեցաւ։</verse>
				<verse number="23">Դժոխքին մէջ, մինչ մեծահարուստը կը տանջուէր, աչքերը բարձրացուց եւ հեռուն Աբրահամը տեսաւ, ինչպէս նաեւ Ղազարոսը՝ անոր քով։</verse>
				<verse number="24">Մեծահարուստը աղաղակեց. «Հա՛յր Աբրահամ, ողորմէ՛ ինծի եւ ղրկէ Ղազարոսը, որ մատին ծայրը ջուրին թաթխէ եւ զովացնէ լեզուս, որովհետեւ այս կրակին մէջ ծարաւէն կը տառապիմ»։</verse>
				<verse number="25">Աբրահամ ըսաւ անոր. «Որդեա՛կ, յիշէ՛ թէ ի՛նչպէս դուն քու կեանքիդ ընթացքին ամէն բարիք վայելեցիր, մինչ Ղազարոս չարչարուեցաւ։ Հիմա անիկա հոս կը հանգստանայ, մինչ դուն հոդ կը տառապիս։</verse>
				<verse number="26">Գիտցի՛ր նաեւ, որ մեծ անդունդ մը կայ մեր եւ ձեր միջեւ։ Եթէ ուզեն այստեղէն ձեր մօտ անցնիլ՝ չեն կրնար, եւ ոչ ալ մէկը հոնկէ մեր մօտ կրնայ գալ»։</verse>
				<verse number="27">Մեծահարուստը ըսաւ. «Կ՚աղաչեմ, հա՛յր, Ղազարոսը ղրկէ իմ հօրս տունը,</verse>
				<verse number="28">ուր հինգ եղբայրներ ունիմ. թող զանոնք նախազգուշացնէ՝ որպէսզի անոնք ալ տանջանքի այս վայրը չգան»։</verse>
				<verse number="29">Աբրահամ ըսաւ անոր. «Անոնք Մովսէսի Օրէնքն ու մարգարէները ունին. թող անոնց պատուիրանները լսեն եւ գործադրեն»։</verse>
				<verse number="30">Մեծահարուստը ըսաւ. «Ատիկա բաւականչէ, հա՛յր Աբրահամ. բայցեթէմեռելներէն մէկը յարութիւն առնէ եւ երթայ իրենց՝ պիտի ապաշխարեն»։</verse>
				<verse number="31">Աբրահամ պատասխանեց. «Եթէ Մովսէսի Օրէնքին եւ մարգարէներուն մտիկ չեն ըներ, մեռելներէն յարութիւն առնող մըն ալ պիտի չկարենայ համոզել զիրենք»։</verse>
			</chapter>
			<chapter number="17">
				<verse number="1">Յիսուս իր աշակերտներուն ըսաւ. – Գայթակղութիւններ անպայման որ պիտի պատահին, բայց վա՜յ այն մարդուն, որուն ձեռքով ուրիշներ գայթակղութեանմէջ կ՚իյնան։</verse>
				<verse number="2">Նախընտրելիպիտի ըլլար, որ իր վիզին ջաղացքի քար անցընէին եւ զինք ծովը նետէին, քան թէ այս փոքրիկներէն մէկը գայթակղեցնէր։</verse>
				<verse number="3">Հետեւաբար, զգուշացէ՛ք։ Եթէ եղբայրդ մեղք գործէ՝ յանդիմանէ՛ զինք, եւ եթէ զղջայ՝ ներէ՛ իրեն։</verse>
				<verse number="4">Նոյնիսկ եթէ մէկ օրուան մէջ եօթն անգամ քեզի դէմ մեղանչէ եւ եօթն անգամ քեզի գալով ըսէ՝ «Կը զղջամ», պէտք է ներես իրեն։</verse>
				<verse number="5">Առաքեալները ըսին Տիրոջ. – Աւելցո՛ւր մեր հաւատքը։</verse>
				<verse number="6">Տէրը ըսաւ. – Եթէ մանանեխի հատիկի մը չափ հաւատք ունենաք եւ ըսէք այս թթենիին. «Արմատախիլ եղիր եւ ծովուն մէջ տնկուէ», պիտի հնազանդի ձեզի։ –</verse>
				<verse number="7">Ենթադրենքորձեզմէմէկը ծառայ մը ունի, որ հո– ղագործ է կամ հովիւ։ Երբ ծառան դաշտէն դառնայ եւ տուն մտնէ, տէրը իրեն կ՚ըսէ՞. «Անմիջապէս գնա՛, ճաշդ կեր»։ Բնականաբար ո՛չ։</verse>
				<verse number="8">Ընդհակառակը, անոր կ՚ըսէ. «Ընթրիքս պատրաստէ եւ գոգնոցդ կապելով սպասարկէ՛ ինծի, մինչեւ ընթրիքս վերջացնեմ, անկէ ետք կրնաս ուտել ու խմել»։</verse>
				<verse number="9">Կը կարծէ՞ք որ տէրը իր ծառային երախտապարտ պէտք է ըլլայ իր հրահանգները կատարելուն համար։ Չեմ կարծեր։</verse>
				<verse number="10">Դուք ալ նոյնպէս, երբ կը կատարէք ինչ որ հրամայուած է ձեզի, ըսէք. «Անպիտան ծառաներ ենք, ինչ որ պարտաւոր էինք ընել՝ կատարեցինք»։</verse>
				<verse number="11">Դէպի Երուսաղէմ իր ճամբուն վրայ, Յիսուս կ՚անցնէր Սամարիայի եւ Գալիլեայի սահմաններէն։</verse>
				<verse number="12">Եւ մինչ գիւղ մը կը մտնէր, իրեն հանդիպեցան տասը բորոտներ, որոնք հեռուն կեցան</verse>
				<verse number="13">եւ բարձր ձայնով ըսին. – Յիսո՛ւս Վարդապետ, ողորմէ՛ մեզի։</verse>
				<verse number="14">Յիսուս տեսաւ զանոնք եւ ըսաւ. – Գացէք եւ դուք ձեզ քահանաներուն ցոյց տուէք։ Եւ մինչդեռ կ՚երթային, արդէն իսկ մաքրուեցան։</verse>
				<verse number="15">Անոնցմէ մէկը երբ տեսաւ որ բժշկուեցաւ, վերադարձաւ եւ սկսաւ բարձրաձայն զԱստուած փառաւորել։</verse>
				<verse number="16">Երեսին վրայ գետին փռուեցաւ Յիսուսի ոտքերուն առջեւ եւ շնորհակալութիւն կը յայտնէր անոր։ Եւ անիկա Սամարացի մըն էր։</verse>
				<verse number="17">Յիսուս հարցուց. – Տասը հոգի չէի՞ն մաքրուողները. ո՞ւր են մնացեալ իննը հոգիները</verse>
				<verse number="18">Բացի այս օտարականէն ուրիշ մէկը չգտնուեցա՞ւ, որ դառնար եւ փառք տար Աստուծոյ։</verse>
				<verse number="19">Ապա Սամարացիին դառնալով ըսաւ. – Ոտքի՛ ել եւ գնա՛, հաւատքդ քեզ փրկեց։</verse>
				<verse number="20">Փարիսեցիներ Յիսուսի հարցուցին, թէ ե՛րբ պիտի գայ Աստուծոյ թագաւորութիւնը։ Անիկա պատասխանեց. – Աստուծոյ թագաւորութիւնը արտաքնապէս տեսանելի նշաներով պիտի չգայ.</verse>
				<verse number="21">կամ պիտի չըսեն թէ «Ահա հոս է կամ՝ հոն», որովհետեւ ահա Աստուծոյ թագաւորութիւնը ձեր մէջ կը գտնուի։</verse>
				<verse number="22">Ապա իր աշակերտներուն ըսաւ. – Ժամանակ պիտի գայ, երբ դուք պիտի ցանկաք Մարդու Որդիին այս օրերէն մէկը տեսնել, բայց պիտի չտեսնէք։</verse>
				<verse number="23">Եւ եթէ ձեզի ըսեն՝ «Ահա հոս է կամ հոն», մտիկ մի՛ ընէք, մի՛ հետեւիք անոնց։</verse>
				<verse number="24">Որովհետեւ՝ ինչպէս կայծակը փայլատակելով կը լուսաւորէ երկնակամարին մէկ կողմէն մինչեւ միւսը, նոյնպէս պիտի ըլլայ Մարդու Որդին իր գալստեան օրը։</verse>
				<verse number="25">Սակայն նախ պէտք է որ անիկա շատ չարչարանքներ կրէ եւ մերժուի այս սերունդէն։</verse>
				<verse number="26">Եւ ինչպէս որ Նոյի ժամանակ Աստուծոյ պատիժը յանկարծակի վրայ հասաւ, նոյնպէս պիտի պատահի Մարդու Որդիին օրերուն ալ։</verse>
				<verse number="27">Անոնք ալ կ՚ուտէին, կը խմէին, այր կամ կին կ՚առնէին, մինչեւ այն օրը, երբ Նոյ տապան մտաւ, եւ ջրհեղեղը եկաւ բնաջնջեց զանոնք։</verse>
				<verse number="28">Կամ ինչպէս Ղովտի օրերուն պատահեցաւ. կ՚ուտէին, կը խմէին, կը գնէին, կը ծախէին, կը տնկէին ու կը շինէին.</verse>
				<verse number="29">բայց այն օրը որ Ղովտ Սոդոմը ձգեց, երկինքէն կրակ ու ծծումբ տեղաց եւ բնաջնջեց բոլորը։</verse>
				<verse number="30">Նոյնը պիտի պատահի այն օրը, երբ Մարդու Որդին յայտնուի։</verse>
				<verse number="31">Այդ օրը, ան որ տանիք ելած է՝ թող վար իջնելով տուն չմտնէ՝ հոն գտնուող իր գոյքերը առնելու համար։ Նոյնպէս, ան որ դաշտին մէջ է՝ թող տուն չվերադառնայ ունեցածները առնելու համար։</verse>
				<verse number="32">Յիշեցէ՛ք Ղովտի կնոջ պարագան։</verse>
				<verse number="33">Ով որ կը ջանայ իր կեանքը փրկել՝ պիտի կորսընցնէ զայն, եւ ով որ կորսնցնէ իր կեանքը՝ պիտի փրկէ զայն։</verse>
				<verse number="34">Կ՚ըսեմ ձեզի, այդ գիշեր եթէ մէկ անկողինի մէջ երկու հոգի ըլլան՝ անոնցմէ մէկը պիտի առնուի եւ միւսը ձգուի, կամ եթէ երկու կին միասին ցորեն կ՚աղան՝ անոնցմէ մէկը պիտի առնուի եւ միւսը ձգուի,</verse>
				<verse number="35">կամ եթէ արտին մէջ երկու հոգի ըլլան, անոնցմէ մէկը պիտի առնուի եւ միւսը ձգուի։</verse>
				<verse number="36">Աշակերտները հարցուցին Յիսուսի. – Տէ՛ր, ո՞ւր պիտի պատահի ատիկա։</verse>
				<verse number="37">Անիկա պատասխանեց. – Անգղները կը հաւաքուին հոն՝ ուր դիակ կայ։</verse>
			</chapter>
			<chapter number="18">
				<verse number="1">Յիսուս առակ մը պատմեց իր աշակերտներուն, ցոյց տալու համար թէ պէտք է միշտ աղօթել՝ առանց վհատելու։</verse>
				<verse number="2">Եւ ըսաւ. – Քաղաքի մը մէջ դատաւոր մը կար, որ ո՛չ Աստուծմէ կը վախնար եւ ո՛չ ալ մարդոցմէ կ՚ամչնար։</verse>
				<verse number="3">Նոյն քաղաքին մէջ այրի կին մըն ալ կար, որ անոր կը դիմէր եւ կը խնդրէր. «Իրաւունքս պաշտպանէ հակառակորդէս»։</verse>
				<verse number="4">Դատաւորը երկար ժամանակ մերժեց դատը տեսնել, սակայն ի վերջոյ ըսաւ ինքնիրեն. «Թէեւ Աստուծմէ չեմ վախնար եւ մարդոցմէ չեմ ամչնար,</verse>
				<verse number="5">բայց քանի այս այրին նեղութիւն կու տայ ինծի, իր դատը տեսնեմ, որպէսզի մինչեւ վերջ քովս գալով զիս չանհանգստացնէ»։</verse>
				<verse number="6">պա Տէրը շարունակեց. – Լսեցէք թէ ի՛նչ կ՚ըսէ անիրաւ դատաւորը։</verse>
				<verse number="7">Իսկ Աստուած որքա՞ն պիտի համբերէ իր ընտրեալներուն կրած անիրաւութեան. պիտի չպաշտպանէ՞ զանոնք, որոնք գիշեր ու ցերեկ իրեն կը դիմեն։</verse>
				<verse number="8">Այո՛, կ՚ըսեմ ձեզի՝ որ անոնց իրաւունքը անմիջապէս պիտի պաշտպանէ։ Բայց Մարդու Որդին երբ գայ, արդեօք հաւատք պիտի գտնէ՞ երկրի վրայ։</verse>
				<verse number="9">Այս առակն ալ պատմեց անոնց, որոնք իրենք իրենց համար այն համարումը ունէին թէ արդար են եւ ուրիշները կ՚արհամարհէին։ –</verse>
				<verse number="10">Երկու հոգի տաճար գացին աղօթելու. մէկը՝ Փարիսեցի, միւսը՝ մաքսաւոր ։</verse>
				<verse number="11">Փարիսեցին մէկ կողմ կեցած, ինքնիրեն կ՚աղօթէր. «Աստուած իմ, շնորհակալ եմ քեզմէ՝ որ ուրիշ մարդոց նման՝ յափշտակող, անիրաւ, շնացող չեմ, կամ այս մաքսաւորին պէս ալ չեմ։</verse>
				<verse number="12">Այլ՝ շաբաթը երկու անգամ ծոմ կը պահեմ եւ ամբողջ եկամուտիս տասանորդը տաճարին կու տամ»։</verse>
				<verse number="13">Իսկ մաքսաւորը հեռուն կեցած, աչքերը առանց վեր բարձրացնելու՝ կուրծքը կը ծեծէր եւ կ՚ըսէր. «Աստուա՜ծ, ներէ՛ մեղաւորիս մեղքերը»։ –</verse>
				<verse number="14">Կ՚ըսեմ ձեզի,– եզրակացուց Յիսուս,– մաքսաւո՛րն է որ արդարացած տուն գնաց, եւ ո՛չ թէ Փարիսեցին. որովհետեւ ով որ իր անձը կը բարձրացնէ՝ պիտի խոնարհի, եւ ով որ իր անձը խոնարհեցնէ՝ պիտի բարձրանայ։</verse>
				<verse number="15">Ժողովուրդէն ոմանք մանուկներ բերին Յիսուսի, որպէսզի ձեռք դնէ անոնց վրայ։ Երբ աշակերտները ասիկա տեսան, սաստեցին բերողները։</verse>
				<verse number="16">Սակայն Յիսուս իր մօտ կանչեց մանուկները եւ ըսաւ. – Ձգեցէ՛ք որ մանուկները ինծի գան, արգելք մի՛ ըլլաք անոնց, որովհետեւ այդպիսիներուն է Աստուծոյ արքայութիւնը։</verse>
				<verse number="17">Լաւ գիտցէք, ով որ Աստուծոյ արքայութիւնը չ՚ընդունիր մանուկի մը պէս, հոն պիտի չմտնէ։</verse>
				<verse number="18">Հրեայ իշխանաւոր մը Յիսուսի հարցուց. – Բարի՛ Վարդապետ, ի՞նչ պէտք է ընեմ յաւիտենական կեանքը ժառանգելու համար։</verse>
				<verse number="19">Յիսուս ըսաւ անոր. – Ի՞նչու զիս բարի կը կոչես. միայն Աստուած բարի է։</verse>
				<verse number="20">Պատուիրանները գիտես. «Մի՛ շնար, մի՛ սպաններ, մի՛ գողնար, սուտ վկայութիւն մի՛ տար, պատուէ՛ հայրդ ու մայրդ»։</verse>
				<verse number="21">Անիկա ըսաւ. – Այդ բոլորը պատանութենէս ի վեր պահած եմ։</verse>
				<verse number="22">Յիսուս երբ ասիկա լսեց, ըսաւ իշխանաւորին. – Մէկ բան տակաւին պէտք է ընես։ Ինչ որ ունիս՝ ծախէ եւ աղքատներուն տուր. այդպիսով երկինքի մէջ գանձ պիտի ունենաս, եւ ապա եկուր հետեւէ ինծի։</verse>
				<verse number="23">Իշխանաւորը երբ ասիկա լսեց, տրտմեցաւ, որովհետեւ շատ հարուստ էր։</verse>
				<verse number="24">Յիսուս զայն տրտում տեսնելով, ըսաւ. – Որքա՜նդժուար է հարստութիւն ունեցողներուն համար՝ Աստուծոյ արքայութիւնը մտնել։</verse>
				<verse number="25">Շատ աւելի դիւրին է որ պարանը ասեղի ծակէնմտնէ, քան հարուստը՝ Աստուծոյ արքայութիւնը։</verse>
				<verse number="26">Անոնք որ լսեցին, ըսին. – Ուրեմն ո՞վ կրնայ փրկուիլ։</verse>
				<verse number="27">Յիսուս պատասխանեց. – Ինչ որ անկարելի է մարդոց համար՝ կարելի է Աստուծոյ համար։</verse>
				<verse number="28">Ասոր վրայ՝ Պետրոս ըսաւ. – Ահա մեր ամբողջ ունեցածը ձգեցինք եւ հետեւեցանք քեզի։</verse>
				<verse number="29">Յիսուս անոնց ըսաւ. – Վստահ եղէք, ով որ կը ձգէ տուն, ծնողք, եղբայրներ, կին եւ կամ զաւակներ՝ Աստուծոյ արքայութեան համար,</verse>
				<verse number="30">ներկայ կեանքին մէջ բազմապատիկը պիտի առնէ եւ գալիք աշխարհին մէջ՝ յաւիտենական կեանքը պիտի ժառանգէ։</verse>
				<verse number="31">Ապա Յիսուս տասներկու աշակերտները մէկ կողմ առնելով, ըսաւ անոնց. – Ահա Երուսաղէմ կ՚երթանք, ուր Մարդու Որդիին մասին մարգարէներուն բոլոր գրածները պիտի իրականանան։</verse>
				<verse number="32">Անիկա պիտի մատնուի հեթանոսներուն ձեռքը, որոնք պիտի ծաղրեն եւ նախատեն զինք, թքնեն վրան,</verse>
				<verse number="33">ծեծեն եւ սպաննեն, բայց երրորդ օրը անիկա յարութիւն պիտի առնէ։</verse>
				<verse number="34">Սակայն աշակերտները անոր ըսածներէն բան մը չհասկցան, որովհետեւ խօսքին իմաստը ծածկուած էր իրենցմէ եւ չէին գիտեր թէ Յիսուս ի՛նչ ըսել կ՚ուզէր։</verse>
				<verse number="35">Յիսուս Երիքովի կը մօտենար։ Հոն ճամբու եզերքին կոյր մուրացկան մը նստած էր,</verse>
				<verse number="36">որ երբ ժողովուրդին անցնիլը լսեց, հարցուց. – Ի՞նչ է այս։</verse>
				<verse number="37">Անոնք ըսին. – Նազովրեցի Յիսուսը կ՚անցնի։</verse>
				<verse number="38">Կոյրը սկսաւ աղաղակել. – Յիսո՛ւս, Դաւիթի՜ Որդի, ողորմէ՛ ինծի։</verse>
				<verse number="39">Առջեւէն գացողները սաստեցին զայն՝ որ լռէ, իսկ անիկա աւելի բարձր ձայնով կ՚աղաղակէր. – Դաւիթի՜ Որդի, ողորմէ՛ ինծի։</verse>
				<verse number="40">Յիսուս կանգ առաւ եւ հրամայեց իրեն բերել կոյրը։ Երբ անիկա մօտեցաւ, Յիսուս հարցուց. –</verse>
				<verse number="41">Ի՞նչ կ՚ուզես որ ընեմ քեզի։ Կոյրը ըսաւ. – Տէ՛ր, աչքերս թող բացուին, որ տեսնեմ։</verse>
				<verse number="42">Յիսուս ըսաւ անոր. – Ուրեմն տե՛ս. հաւատքդ քեզ բժշկեց։</verse>
				<verse number="43">Նոյն պահուն իսկ անիկա սկսաւ տեսնել եւ հետեւեցաւ Յիսուսի՝ փառաւորելով զԱստուած։ Ժողովուրդն ալ ասիկա տեսնելով զԱստուած կ՚օրհնաբանէր։</verse>
			</chapter>
			<chapter number="19">
				<verse number="1">Յիսուս Երիքով մտաւ եւ կ՚անցնէր քաղաքէն։</verse>
				<verse number="2">Զակքէոս անունով մարդ մը, որ մաքսապետ էր եւ հարուստ,</verse>
				<verse number="3">կ՚ուզէր տեսնել թէ ո՛վ է Յիսուսը, բայց ամբոխին պատճառով չէր յաջողեր՝ քանի կարճահասակ էր։</verse>
				<verse number="4">Ուստի առաջ վազեց եւ ժանտաթզենիի մը վրայ ելաւ, որպէսզի տեսնէ, որովհետեւ Յիսուս այդտեղէն պիտի անցնէր։</verse>
				<verse number="5">Յիսուս երբ հասաւ այդ տեղը, վեր նայեցաւ եւ ըսաւ. – Զակքէո՛ս, աճապարէ՛, վա՛ր իջիր, որովհետեւ այսօր պէտք է որ տունդ գիշերեմ։</verse>
				<verse number="6">Զակքէոս աճապարելով վար իջաւ եւ ուրախութեամբ ընդունեց Յիսուսը։</verse>
				<verse number="7">Բոլոր անոնք որոնք տեսան ասիկա, սկսան մրթմրթալ եւ ըսել. – Այս մարդը մեղաւորի մը տունը գնաց հիւր եղաւ։</verse>
				<verse number="8">Զակքէոս ոտքի ելաւ եւ Տիրոջ ըսաւ. – Տէ՛ր, ահա ունեցածիս կէսը աղքատներուն պիտի տամ եւ եթէ ոեւէ մէկը անիրաւած եմ՝ քառապատիկ պիտի հատուցանեմ անոր։</verse>
				<verse number="9">Յիսուս ըսաւ անոր. – Այսօր այս տունը փրկուեցաւ, քանի այս մարդն ալ Աբրահամի զաւակ է։</verse>
				<verse number="10">Որովհետեւ Մարդու Որդին եկաւ կորսուածը փնտռելու եւ փրկելու։</verse>
				<verse number="11">Մինչ ժողովուրդը անոր ըսածները մտիկ կ՚ընէր, Յիսուս իր խօսքը շարունակեց, եւ Երուսաղէմի մօտեցած ըլլալով ու գիտնալով որ ժողովուրդը կը կարծէ թէ Աստուծոյ արքայութիւնը շուտով պիտի յայտնուի, հետեւեալ առակը պատմեց անոնց.</verse>
				<verse number="12">Ազնուական մարդ մը կար, որ հեռաւոր երկիր մը գնաց, որպէսզի թագաւորական իշխանութիւն առնէ եւ իր երկիրը վերադառնայ։</verse>
				<verse number="13">Նախ քան մեկնիլը, կանչեց իր ծառաներէն տասը հոգի եւ իւրաքանչիւրին տասը ոսկի դրամ տուաւ եւ ըսաւ. «Շահարկեցէ՛ք այս դրամը, մինչեւ վերադարձս»։</verse>
				<verse number="14">Բայցիր քաղաքացիները կ՚ատէին զինք. հետեւաբար պատգամաւոր ղրկեցին իր ետեւէն, ըսելով. «Չե՛նք ուզեր որ ան մեր վրայ թագաւոր դառնայ»։</verse>
				<verse number="15">Երբ ազնուականը թագաւորական իշխանութիւնը առաւ եւ վերադարձաւ, անմիջապէս կանչեց իր ծառաները, որոնց դրամ տուած էր, գիտնալու համար թէ ի՛նչ շահած են։</verse>
				<verse number="16">Առաջինը եկաւ եւ ըսաւ. «Տէ՛ր, մէկ տուածիդ դէմ տասը շահեցայ»։</verse>
				<verse number="17">Տէրը ըսաւ. «Ապրի՛ս, բարի՛ ծառայ, քանի այդ փոքրիկ բանին մէջ հաւատարիմ գտնուեցար, ահա քեզ տասը քաղաքներու վրայ կառավարիչ կը նշանակեմ»։</verse>
				<verse number="18">Երկրորդ ծառան ալ եկաւ եւ ըսաւ. «Մէկ տուածիդ դէմ հինգ շահեցայ»։</verse>
				<verse number="19">Տէրը ըսաւ. «Քեզ ալ հինգ քաղաքներու վրայ կառավարիչ կը նշանակեմ»։</verse>
				<verse number="20">Երրորդը եկաւ եւ ըսաւ. «Տէ՛ր, ահաւասիկ տուած դրամդ, զայն պահեցի թաշկինակի մը մէջ ծրարած։</verse>
				<verse number="21">Կը վախնայի քեզմէ, որովհետեւ խիստ մարդ մըն ես։ Կ՚առնես ինչ որ քուկդ չէ եւ կը հնձես ինչ որ չես սերմանած»։</verse>
				<verse number="22">Տէրը ըսաւ անոր. «Չա՛ր ծառայ, քու խօսքովդ քեզ պիտի դատեմ։ Քանի գիտէիր որ խիստ մարդ մըն եմ, կ՚առնեմ ինչ որ իմս չէ եւ կը հնձեմ ինչ որ չեմ սերմանած,</verse>
				<verse number="23">ինչո՞ւ դրամս շահարկողներուն չտուիր, քանի գիտէիր նաեւ թէ վերադարձիս զայն տոկոսով միասին պիտի պահանջէի»։</verse>
				<verse number="24">Ապա սպասաւորներուն ըսաւ. «Առէ՛ք իրմէ դրամը եւ տարէք տուէք անոր՝ որ տասնապատիկը շահած է»։</verse>
				<verse number="25">Անոնք ըսին. «Տէ՛ր, անիկա արդէն տասնպատիկը ունի»։</verse>
				<verse number="26">«Գիտցէք»,– ըսաւ ան,– «ունեցողին աւելիով պիտի տրուի, իսկ չունեցողէն պիտի առնուի ունեցած ամենէն փոքր բաժինն ալ։</verse>
				<verse number="27">Իսկ իմ թշնամիներս, որոնք չէին ուզեր որ իրենց թագաւոր ըլլամ, հոս բերէք եւ իմ ներկայութեանս սպաննեցէք զանոնք»։</verse>
				<verse number="28">Այս խօսքը ըսելէ ետք Յիսուս շարունակեց իր ճամբան դէպի Երուսաղէմ։</verse>
				<verse number="29">Երբ Յիսուս մօտեցաւ Բեթփագէի եւ Բեթանիայի, մօտիկը այն լերան որ Ձիթենեաց կը կոչուի, աշակերտներէն երկու հոգի ղրկեց՝</verse>
				<verse number="30">անոնց պատուիրելով. – Գացէք սա դիմացի գիւղը։ Հազիւ մտած՝ հոն կապուած աւանակ մը պիտի գտնէք, որուն վրայ ո՛չ ոք նստած է տակաւին։ Քակեցէք զայն եւ բերէք։</verse>
				<verse number="31">Եթէ ոեւէ մէկը հարցնէ թէ ինչո՛ւ կը քակէք, իրեն ըսէք՝ « Տէրը պէտք ունի անոր»։</verse>
				<verse number="32">Երկու աշակերտները գացին եւ ամէն ինչ գտան այնպէս՝ ինչպէս Յիսուս ըսած էր իրենց։ Աւանակը հոն էր։</verse>
				<verse number="33">Եւ մինչ կը քակէին զայն, անոր տէրերը ըսին իրենց. – Ինչո՞ւ կը քակէք աւանակը։</verse>
				<verse number="34">Անոնք պատասխանեցին. – Տէրը պէտք ունի անոր։</verse>
				<verse number="35">Եւ զայն բերին Յիսուսի։ Ապա իրենց վերարկուները դրին աւանակին վրայ եւ Յիսուսը հեծցուցին անոր վրայ։</verse>
				<verse number="36">Եւ մինչ կը յառաջանար, ժողովուրդը վերարկուները ճամբուն վրայ կը փռէր։</verse>
				<verse number="37">Երբ մօտեցաւ Երուսաղէմի, հոն ուր Ձիթենեաց լերան զառիվարը կը սկսէր, աշակերտները բոլորն ալ սկսան ուրախութեամբ եւ բարձրաձայն զԱստուած օրհնաբանել՝ իրենց տեսած բոլոր հրաշագործութիւններուն համար,</verse>
				<verse number="38">ըսելով. «Օրհնեալ է թագաւորը որ կու գայ Տիրոջ անունով. խաղաղութի՜ւն երկինքի մէջ եւ փա՜ռք Բարձրեալին»։</verse>
				<verse number="39">Փարիսեցիներէն ոմանք ամբոխին մէջէն ըսին Յիսուսի. – Վարդապե՛տ, աշակերտներդ սաստէ որ լռեն։</verse>
				<verse number="40">Յիսուս պատասխանեց. է Կ՚ըսեմ ձեզի, որ եթէ ատոնք լռեն՝ քարերը պիտի աղաղակեն։</verse>
				<verse number="41">Երբ Յիսուս աւելի մօտեցաւ Երուսաղէմի եւ տեսաւ զայն, լացաւ անոր վրայ</verse>
				<verse number="42">եւ ըսաւ. է Գոնէ այսօր գիտնայիր թէ ի՛նչ բանի մէջ կը կայանայ խաղաղութիւնդ։ Բայց այլեւս պիտի չկրնաս տեսնել։</verse>
				<verse number="43">Որովհետեւ օրեր պիտի գան, երբ թշնամիներդ շուրջդ պատնէշ պիտի կանգնեն, պիտի պաշարեն եւ ամէն կողմէ պիտի նեղեն քեզ։</verse>
				<verse number="44">Հիմնայատակ պիտի ընեն քեզ եւ սպաննեն բնակչութիւնդ։ Քար քարի վրայ պիտի չձգեն, որովհետեւ չգիտցար ժամանակը երբ Աստուած եկաւ քեզ փրկելու։</verse>
				<verse number="45">Ապա տաճար մտաւ եւ սկսաւ դուրս հանել աղաւնեվաճառներն ու գնողները, լումայափոխներուն սեղանները շրջեց</verse>
				<verse number="46">եւ ըսաւ անոնց. է Սուրբ գիրքերուն մէջ գրուած է. «Տունս աղօթքի տուն պիտի ըլլայ», մինչ դուք աւազակներու որջի վերածած էք զայն։</verse>
				<verse number="47">Յիսուս ամէն օր տաճարին մէջ կ՚ուսուցանէր։ Աւագ քահանաները, Օրէնքի ուսուցիչներն ու ժողովուրդին ղեկավարները կ՚ուզէին զինք սպաննել։</verse>
				<verse number="48">Բայց չէին գիտեր թէ ի՛նչպէս ընեն, մանաւանդ որ ամբողջ ժողովուրդը անոր բերնէն կախուած՝ մտիկ կ՚ընէր իրեն։</verse>
			</chapter>
			<chapter number="20">
				<verse number="1">Նոյն այդ օրերուն, մինչ Յիսուս տաճարին մէջ ժողովուրդին կ՚ուսուցանէր եւ Աւետարանը կը քարոզէր, աւագ քահանաները եւ Օրէնքի ուսուցիչները երէցներուն հետ վրայ հասան</verse>
				<verse number="2">եւ ըսին անոր. – Ըսէ՛ մեզի, ի՞նչ իշխանութեամբ դուն այս գործերը կ՚ընես։ Ո՞վ քեզի այդ իշխանութիւնը տուաւ։</verse>
				<verse number="3">Յիսուս անոնց պատասխանեց. – Ես ալ հարցում մը ունիմ ձեզի։ Ըսէ՛ք ինծի,</verse>
				<verse number="4">Յովհաննէսի մկրտելու իշխանութիւնը Աստուծմէ՞ տրուած էր իրեն, թէ մարդոցմէ։</verse>
				<verse number="5">Անոնք իրարու հետ սկսան խորհիլ եւ ըսել. – Եթէ ըսենք՝ «Աստուծմէ», պիտի ըսէ՝ «Ուրեմն ինչո՞ւ չհաւատացիք անոր»,</verse>
				<verse number="6">իսկ եթէ ըսենք՝ «Մարդոցմէ», այն ատեն ամբողջ ժողովուրդը մեզ պիտի քարկոծէ, որովհետեւ բոլորն ալ համոզուած են որ Յովհաննէս մարգարէ մըն է։</verse>
				<verse number="7">Ապա պատասխանեցին. – Չե՛նք գիտեր թէ ո՛ւրկէ էր այդ իշխանութիւնը։</verse>
				<verse number="8">Յիսուս անոնց ըսաւ. – Այն ատեն ե՛ս ալ ձեզի չեմ ըսեր թէ ի՛նչ իշխանութեամբ այս գործերը կը կատարեմ։</verse>
				<verse number="9">Յետոյ Յիսուս հետեւեալ առակը պատմեց ժողովուրդին։ – Մէկը այգի մը տնկեց եւ զայն վարձու տուաւ մշակներու, իսկ ինք երկար ժամանակով մեկնեցաւ։</verse>
				<verse number="10">Այգեկութքի ժամանակ ծառայ մը ղրկեց մշակներուն մօտ, որպէսզի այգիին բերքէն իր բաժինը տան իրեն։ Մշակները ծեծեցին զայն եւ ձեռնունայն ետ ղրկեցին։</verse>
				<verse number="11">Ապա ուրիշ ծառայ մը ղրկեց. բայց մշակները զայն ալ ծեծեցին, անարգեցին եւ ձեռնունայն ետ ղրկեցին։</verse>
				<verse number="12">Երրորդ մըն ալ ղրկեց։ Մշակները զայն ալ վիրաւորեցին եւ դուրս նետեցին։</verse>
				<verse number="13">Այգիին տէրը ըսաւ. «Ի՞նչ ընեմ։ Սիրելի որդիս պիտի ղրկեմ. թերեւս պատկառին անկէ»։</verse>
				<verse number="14">Բայց մշակները երբ զայն տեսան, իրարու ըսին. «Ասիկա է ժառանգորդը. եկէք սպաննենք զայն, որպէսզի ժառանգութիւնը մեզի մնայ»։</verse>
				<verse number="15">Ապա զայն այգիէն դուրս հանեցին եւ սպաննեցին։ Հիմա, այգիին տէրը ի՞նչ պիտի ընէ մշակներուն։</verse>
				<verse number="16">Բնականաբար՝ պիտի գայ, պիտի սպաննէ նախկին մշակները եւ այգին ուրիշներու տայ։ Ժողովուրդը երբ ասիկա լսեց, ըսաւ. – Աստուած չընէ՛։</verse>
				<verse number="17">Իսկ Յիսուս ժողովուրդին նայեցաւ եւ ըսաւ. – Հապա ի՞նչ կը նշանակէ այն՝ ինչ որ Սուրբ գիրքերուն մէջ գրուած է.– «Այն քարը, որ շինողները մերժեցին գործածել, յետոյ անկիւնաքար եղաւ»։</verse>
				<verse number="18">Ով որ այդ քարին զարնուի՝ պիտի խորտակուի, եւ որուն վրայ որ իյնայ՝ զայն պիտի ճզմէ։</verse>
				<verse number="19">Օրէնքի ուսուցիչներն ու աւագ քահանաները հասկնալով որ իրենց համար ըսաւ առակը, ուզեցին նոյն ժամուն ձերբակալել Յիսուսը, սակայն ժողովուրդէն վախցան։</verse>
				<verse number="20">Եւ սպասեցին յարմար առիթի։ Ապա Յիսուսի ղրկեցին քանի մը կաշառուած անձեր, որպէսզի կեղծաւորութեամբ իրենք զիրենք արդար ձեւացնելով՝ իրենց հարցումներով զայն ծուղակը ձգեն եւ պետութեան դատական իշխանութեան յանձնեն։</verse>
				<verse number="21">Ասոնք հարցուցին Յիսուսի. – Վարդապե՛տ, գիտենք որ ճիշդը կը խօսիս եւ կը սորվեցնես. գիտենք որ անաչառ ես եւ ճշմարտութեամբ Աստուծոյ կամքը կ՚ուսուցանես։</verse>
				<verse number="22">Ըսէ՛ մեզի, մեր Օրէնքին համաձայն պէ՞տք է կայսրին տուրք տանք, թէ ոչ։</verse>
				<verse number="23">Յիսուս հասկցաւ անոնց խորամանկութիւնը եւ ըսաւ. –</verse>
				<verse number="24">Արծաթ դրամ մը ցոյց տուէք ինծի։ Անոնք ալ ցոյց տուին։ Ապա հարցուց. – Որո՞ւն նկարը եւ արձանագրութիւնը կայ վրան։ Անոնք պատասխանեցին. – Կայսրին։</verse>
				<verse number="25">Յիսուս ըսաւ անոնց. – Գացէ՛ք, ինչ որ կայսրին կը պատկանի՝ կայսրին տուէք եւ ինչ որ Աստուծոյ՝ Աստուծոյ տուէք։</verse>
				<verse number="26">Եւ այսպէս ժողովուրդին դիմաց չկրցան ծուղակը ձգել զայն եւ լռեցին՝ զարմանալով անոր տուած պատասխանին վրայ։</verse>
				<verse number="27">Սադուկեցիներէն ոմանք եկան Յիսուսի մօտ։ Սադուկեցիները կ՚ըսեն՝ թէ մեռելներու յարութիւն չկայ։</verse>
				<verse number="28">Անոնք Յիսուսի ըսին. – Վարդապե՛տ, Մովսէս հետեւեալ օրէնքը գրեց մեզի. «Եթէ ամուսնացած մէկը մեռնի առանց զաւակ ձգելու, թող մարդուն եղբայրը ամուսնանայ այրիին հետ, որպէսզի իր եղբօրը զաւակ տայ»։</verse>
				<verse number="29">Ժամանակին եօթը եղբայրներ կային։ Առաջինը ամուսնացաւ եւ առանց զաւակ ունենալու մեռաւ։</verse>
				<verse number="30">Երկրորդ եղբայրը ամուսնացաւ անոր կնոջ հետ եւ ինքն ալ առանց զաւակ ունենալու մեռաւ։</verse>
				<verse number="31">Երրորդն ալ եւ մինչեւ եօթներորդ եղբայրը նոյնպէս ամուսնացան անոր հետ եւ առանց զաւակ ունենալու մեռան։</verse>
				<verse number="32">Բոլորէն վերջ կինն ալ մեռաւ։</verse>
				<verse number="33">Արդ, մեռելներու յարութեան օրը կինը անոնցմէ որո՞ւն պիտի պատկանի, քանի եօթն ալ ամուսնացան անոր հետ։</verse>
				<verse number="34">Յիսուս պատասխանեց. – Այս աշխարհի մարդիկն ու կիները կ՚ամուսնանան.</verse>
				<verse number="35">սակայն անոնք որոնք գալիք աշխարհին եւ մեռելներու յարութեան կ՚արժանանան՝ պիտի չամուսնանան։</verse>
				<verse number="36">Անոնք այլեւս չեն կրնար մեռնիլ, քանի հրեշտակներու նման պիտի ըլլան։ Անոնք Աստուծոյ որդիներ են, որովհետեւ մեռելներէն յարութիւն առած են։</verse>
				<verse number="37">Իսկ թէ մեռելները յարութիւն պիտի առնեն՝ Մովսէս հասկցուց այրող մորենիին դրուագով, ուր անիկա Տիրոջ մասին կ՚ըսէ՝ «Աբրահամի Աստուածը, Իսահակի Աստուածը եւ Յակոբի Աստուածը»։</verse>
				<verse number="38">Ասիկա կը նշանակէ թէ Աստուած մեռելներուն Աստուածը չէ, այլ՝ ողջերուն, որովհետեւ իրեն համարբոլորն ալ կենդանի են։</verse>
				<verse number="39">Օրէնքի ուսուցիչներէն ոմանք ըսին. – Վարդապե՛տ, լա՛ւ ըսիր։</verse>
				<verse number="40">Եւ այլեւս ոչ ոք կը համարձակէր Յիսուսի ոեւէ հարցում ընել։</verse>
				<verse number="41">Ապա Յիսուս անոնց հարցուց. – Ի՞նչպէս կ՚ըսեն թէ Քրիստոս Դաւիթի որդին է,</verse>
				<verse number="42">երբ Դաւիթ ինքն իսկ Սաղմոսներու գիրքին մէջ կ՚ըսէ.– « Տէրը ըսաւ իմ Տիրոջս.– Աջ կողմս նստէ,</verse>
				<verse number="43">մինչեւ թշնամիներդ ոտքերուդ տակ դնեմ որպէս պատուանդան»։</verse>
				<verse number="44">Եթէ Դաւիթ զայն Տէր կը կոչէ, ի՞նչպէս ուրեմն անոր որդին է։</verse>
				<verse number="45">Մինչ ամբողջ ժողովուրդը մտիկ կ՚ընէր իրեն, Յիսուս իր աշակերտներուն ըսաւ. –</verse>
				<verse number="46">Զգուշացէք Օրէնքի ուսուցիչներէն, որոնք կը սիրեն փառաւոր պատմուճաններով շրջիլ, հրապարակներու վրայ մարդոցմէ ողջոյններ ընդունիլ, ժողովարաններու մէջ առաջին աթոռները գրաւել եւ ընթրիքներու ընթացքին՝ պատուոյ տեղերը։</verse>
				<verse number="47">Մէկ կողմէ այրիներուն տուները անոնց ձեռքէն կը յափշտակեն, իսկ միւս կողմէ՝ կեղծաւորութեամբ իրենց աղօթքը կ՚երկարեն։ Անոնց դատապարտութիւնը աւելի խիստ պիտի ըլլայ։</verse>
			</chapter>
			<chapter number="21">
				<verse number="1">Մինչ Յիսուս իր շուրջը կը դիտէր, տեսաւ մեծահարուստներ, որոնք իրենց նուէրները կը նետէին տաճարի գանձանակին մէջ։</verse>
				<verse number="2">Երբ տեսաւ աղքատ այրի մըն ալ, որ երկու լումայ նետեց գանձանակին մէջ,</verse>
				<verse number="3">ըսաւ իր աշակերտներուն. – Վստահ գիտցէք, որ այդ աղքատ այրին բոլորէն աւելի նետեց գանձանակին մէջ։</verse>
				<verse number="4">Միւսները բոլորն ալ իրենց աւելորդ գումարներէն նուիրեցին Աստուծոյ, մինչ անիկա՝ հակառակ կարօտեալ ըլլալուն, իր ամբողջ ապրուստը նետեց։</verse>
				<verse number="5">Ոմանք տաճարին մասին խօսելով՝ կ՚ըսէին թէ գեղեցիկ քարերով եւ աշտարակներով զարդարուած է։</verse>
				<verse number="6">Յիսուս ըսաւ. – Այս բոլորը որ կը տեսնէք՝ պիտի քանդուին. օր պիտի գայ, երբ քար քարի վրայ պիտի չմնայ։</verse>
				<verse number="7">Անոնք հարցուցին. – Վարդապե՛տ, ե՞րբ պիտի ըլլայ ատիկա։ Ի՞նչ նշանով պիտի գիտնանք թէ ե՛րբ ատիկա պիտի պատահի։</verse>
				<verse number="8">Յիսուս ըսաւ. – Զգոյշ եղէք. չխաբուի՛ք։ Շատեր իմ անունովս պիտի գան եւ ըսեն. «Ես եմ Քրիստոսը », կամ՝ «Ժամանակը հասած է»։ Բայց մի՛ հետեւիք անոնց։</verse>
				<verse number="9">Մի՛ սարսափիք, երբ լսէք պատերազմներու եւ խռովութիւններու մասին, որովհետեւ պէտք է որ նախ անոնք պատահին։ Սակայն ատիկա չի՛ նշանակեր թէ արդէն աշխարհի վախճանն է։</verse>
				<verse number="10">Եւ շարունակեց. – Ազգեր իրարու դէմ պիտի կռուին եւ թագաւորութիւններ՝ թագաւորութիւններու դէմ։</verse>
				<verse number="11">Զօրաւոր երկրաշարժներ տեղի պիտի ունենան եւ զանազան տեղեր՝ սով եւ համաճարակ։ Երկինքէն սարսափազդու եւ մեծամեծ նշաններ պիտի երեւին։</verse>
				<verse number="12">Բայց այս բոլորէն առաջ ձեզ պիտի ձերբակալեն եւ հալածեն, ձեզ պիտի դատեն ժողովարաններու մէջ եւ բանտ նետեն. իմ պատճառովս ձեզ պիտի տանին թագաւորներու եւ կառավարիչներու դիմաց։</verse>
				<verse number="13">Ասիկա ձեզի առիթ պիտի ըլլայ վկայութիւն տալու իմ մասիս։</verse>
				<verse number="14">Այժմէն իսկ ձեր միտքերուն մէջ ըլլայ, որ սկիզբէն չմտածէ՛ք թէ ինչ պատասխան պիտի տաք,</verse>
				<verse number="15">որովհետեւ ես ձեզի պէտք եղած խօսքը եւ իմաստութիւնը պիտի տամ, որուն պիտի չկրնան հակառակիլ կամ պատասխան տալ ձեր բոլոր հակառակորդները։</verse>
				<verse number="16">Նոյնիսկ ձեր ծնողները, եղբայրները, ազգականներն ու բարեկամները պիտի մատնեն ձեզ եւ պիտի սպաննեն ձեզմէ ոմանք։</verse>
				<verse number="17">Ամէն մարդ պիտի ատէ ձեզ՝ իմ պատճառովս։</verse>
				<verse number="18">Սակայն ձեր գլուխէն մազ մը իսկ պիտի չկորսուի։</verse>
				<verse number="19">Եւ ձեր համբերութեամբ պիտի փրկէք ձեր հոգիները։</verse>
				<verse number="20">Երբ տեսնէք Երուսաղէմը զօրքերով շրջապատուած, գիտցէք որ անոր աւերումը մօտեցած է։</verse>
				<verse number="21">Այն ատեն անոնք որ Հրէաստանի մէջ են՝ թող լեռները փախչին, անոնք որ Երուսաղէմի մէջ են՝ թող քաղաքէն դուրս ելլեն, իսկ անոնք որ շրջակայքն են՝ թող քաղաք չմտնեն։</verse>
				<verse number="22">Որովհետեւ այդ օրերը աստուածային դատաստանի եւ պատիժի օրեր են, որպէսզի իրականանան Սուրբ գիրքերուն մէջ բոլոր գրուածները։</verse>
				<verse number="23">Բայց այդ օրերուն վա՜յ է եկեր յղիներուն եւ ստնտու կիներուն, որովհետեւ երկիրը մեծ տագնապի պիտի մատնուի եւ Աստուծոյ բարկութիւնը այս ժողովուրդին վրայ պիտի գայ։</verse>
				<verse number="24">Անոնք սրամահ պիտի ըլլան կամ գերի պիտի տարուին բոլոր ազգերուն մէջ։ Երուսաղէմը ազգերուն ոտքի կոխան պիտի ըլլայ, մինչեւ որ ազգերուն ժամանակը լրանայ։ –</verse>
				<verse number="25">Արեւուն, լուսինին եւ աստղերուն հետ կապ ունեցող նշաններ պիտի պատահին։ Աշխարհի բոլոր ժողովուրդները տագնապի եւ շփոթութեան պիտի մատնուին ահեղ ձայներէն, որոնք կարծես ծովու ալեկոծումի գոչումը ըլլան։</verse>
				<verse number="26">Աշխարհի վրայ պատահելիքներու ակնկալութենէն մարդիկ սարսափէն պիտի նուաղին, որովհետեւ երկնային մարմինները պիտի սասանին։</verse>
				<verse number="27">Եւ այն ատեն պիտի տեսնեն Մարդու Որդին, որ կու գայ ամպերուն վրայ՝ զօրութեամբ եւ մեծ փառքով:</verse>
				<verse number="28">Եւ երբ ասոնք սկսին պատահիլ, շտկուեցէք եւ ձեր գլուխները բարձրացուցէք, որովհետեւ ձեր փրկութիւնը մօտ է։</verse>
				<verse number="29">Ապա Յիսուս օրինակ մըն ալ տուաւ անոնց, ըսելով. – Նայեցէ՛ք թզենիին եւ բոլոր միւս ծառերուն։</verse>
				<verse number="30">Երբ տեսնէք որ ծիլ կը սկսին արձակել՝ կը գիտնաք թէ ամառը մօտ է։</verse>
				<verse number="31">Նոյնպէս ալ, երբ տեսնէք որ ըսածներս կը կատարուին՝ գիտցէք թէ Աստուծոյ արքայութիւնը մօտ է։</verse>
				<verse number="32">Վստահ եղէք, որ այս սերունդը չանցած՝ ասոնք բոլորը պիտի պատահին։</verse>
				<verse number="33">Նոյնիսկ եթէ երկինքն ու երկիրը անհետանան, խօսքերս պիտի չանհետանան։ –</verse>
				<verse number="34">Գալով ձեզի, ուշադի՛ր եղէք ձեր անձերուն։ Չըլլայ որ ձեր սիրտերը գրաւուին կերուխումով, արբեցութեամբ եւ աշխարհիկ հոգերով, եւ յանկարծ այդ օրը ձեր վրայ գայ։</verse>
				<verse number="35">Որովհետեւ այդ օրը պիտի գայ ծուղակի պէս՝ բոլոր մարդոց, որոնք ամբողջ աշխարհի վրայ կ՚ապրին։</verse>
				<verse number="36">Ուստի արթուն եղէք եւ միշտ աղօթեցէք, որ արժանի ըլլաք այս պատահելիքներէնազատելու եւ Մարդու Որդիին ներկայութեան կանգնելու։</verse>
				<verse number="37">Յիսուս ամբողջ օրը տաճարին մէջ կ՚ուսուցանէր, իսկ երեկոյեան կ՚երթար Ձիթենեաց կոչուած լեռը՝ գիշերելու։</verse>
				<verse number="38">Առաւօտ կանուխ ամբողջ ժողովուրդը տաճար կ՚երթար զինք լսելու համար։</verse>
			</chapter>
			<chapter number="22">
				<verse number="1">Մօտեցած էր Բաղարջակերաց տօնը, որ Զատիկկը կոչուի։</verse>
				<verse number="2">Աւագ քահանաներն ու Օրէնքի ուսուցիչները սկսան Յիսուսը ծածկաբար սպաննելու հնարք մը փնտռել, քանի ժողովուրդէն կը վախնային։</verse>
				<verse number="3">Ապա Սատանան մտաւ Իսկարիոտացի կոչուած Յուդային մէջ, որ տասներկու աշակերտներէն մէկն էր։</verse>
				<verse number="4">Ասիկա գնաց եւ խօսեցաւ աւագ քահանաներուն, Օրէնքի ուսուցիչներուն եւ տաճարի պահակապետներուն հետ, որպէսզի Յիսուսը անոնց յանձնէ։</verse>
				<verse number="5">Անոնք շատ ուրախացան եւ խոստացան դրամ տալ իրեն։</verse>
				<verse number="6">Յուդա համաձայնեցաւ եւ յարմար առիթ մը կը փնտռէր, որպէսզի Յիսուսը մատնէ անոնց՝ ժողովուրդէն ծածուկ։</verse>
				<verse number="7">Եկաւ Բաղարջակերաց օրը, երբ պէտք էր որ Զատիկին համար գառնուկը մորթուէր։</verse>
				<verse number="8">Յիսուս Պետրոսն ու Յովհաննէսը ղրկեց՝ պատուիրելով. – Գացէք եւ զատկական ընթրիքը պատրաստեցէք, որպէսզի ուտենք։</verse>
				<verse number="9">Անոնք հարցուցին. – Ո՞ւր կ՚ուզես որ ընթրիքը պատրաստենք։</verse>
				<verse number="10">Յիսուս ըսաւ. – Հազիւ քաղաք մտած՝ մարդու մը պիտի հանդիպիք, որ ջուրի սափոր մը շալկած է։ Հետեւեցէ՛ք անոր եւ մտէք այն տունը ուր ինք կը մտնէ,</verse>
				<verse number="11">եւ տանտիրոջ ըսէք. « Վարդապետը կ՚ըսէ, թէ ո՛ւր է սենեակը ուր ես աշակերտներուսհետ զատկական ընթրիքը պիտի ուտեմ»։</verse>
				<verse number="12">Անիկա վերնայարկը մեծ եւ կահաւորուած սենեակ մը ցոյց պիտի տայ ձեզի։ Հոն պատրաստեցէք ընթրիքը։</verse>
				<verse number="13">Անոնք գացին եւ ամէն ինչ գտան Յիսուսի ըսածինպէս եւ պատրաստեցին զատկական ընթրիքը։</verse>
				<verse number="14">Երբ ժամը հասաւ, Յիսուս տասներկու առաքեալներուն հետ սեղան բազմեցաւ, եւ ըսաւ անոնց. –</verse>
				<verse number="15">Շատ փափաքեցայ զատկական այս ընթրիքը ձեզի հետ ընել չարչարուելէս առաջ։</verse>
				<verse number="16">Բայց կ՚ըսեմ ձեզի, թէ այլեւս ասկէ պիտի չուտեմ, մինչեւ որ ճշմարիտ Զատիկը կատարուի Աստուծոյ արքայութեան մէջ։</verse>
				<verse number="17">Ապա գինիի բաժակը առաւ, շնորհակալութիւն յայտնեց Աստուծոյ եւ ըսաւ. – Առէ՛ք ասիկա եւ իրարու փոխանցեցէք՝ խմելով ասկէ։</verse>
				<verse number="18">Կ՚ըսեմ ձեզի, թէ ասկէ ետք գինի պիտի չխմեմ, մինչեւ Աստուծոյ արքայութիւնը գայ։</verse>
				<verse number="19">Ապա հաց առաւ, շնորհակալութիւն յայտնեց Աստուծոյ, կտրեց եւ աշակերտներուն տուաւ, ըսելով. – Ասիկա մարմինս է, որ ձեզի համար տրուած է։ Ասիկա կատարեցէք իմ յիշատակիս համար։</verse>
				<verse number="20">Նոյնպէս, ընթրիքէն ետք, բաժակն ալ առաւ եւ ըսաւ. – Այս բաժակը Աստուծոյ նոր ուխտն է, կնքուած իմ արիւնովս, որ ձեզի համար կը հոսի։</verse>
				<verse number="21">Բայց ահա զիս մատնողը ինծի հետ սեղան նստած է։</verse>
				<verse number="22">Ճիշդ է որ Մարդու Որդին պիտի մեռնի՝ ինչպէս որ Աստուած սահմանած է, բայց վա՜յ այն մարդուն որ զայն կը մատնէ։</verse>
				<verse number="23">Անոնք սկսան իրարու հարցնել թէ իրենցմէ ո՛վ պիտի ընէ ատիկա։</verse>
				<verse number="24">Աշակերտներուն մէջ վէճ ծագեցաւ թէ իրենցմէ ո՛վ պիտի նկատուի մեծը։</verse>
				<verse number="25">Յիսուս անոնց ըսաւ. – Ազգերու թագաւորները կը տիրեն իրենց ժողովուրդներուն վրայ եւ իշխողները բարերար կը կոչուին իրենց հպատակներուն կողմէ։</verse>
				<verse number="26">Բայց ձեր պարագային այդպէս պէտք չէ ըլլայ։ Ընդհակառակը, ձեր մէջէն ամենէն մեծը թող ամենէն պզտիկին պէս ըլլայ, եւ առաջնորդը՝ սպասաւորին պէս։</verse>
				<verse number="27">Ո՞վ է մեծը. սեղան բազմո՞ղը թէ սպասաւորը։ Անշուշտ որ սեղան բազմողը։ Բայց ես ձեր մէջ սպասաւորի պէս եմ։</verse>
				<verse number="28">Դուք միշտ քովս մնացիք փորձութիւններուս ընթացքին,</verse>
				<verse number="29">եւ ես ահա կը խոստանամ թագաւորութիւն տալ ձեզի, ինչպէս Հայրս ինծի տալ խոստացաւ։</verse>
				<verse number="30">Իմ թագաւորութեանս մէջ իմ սեղանէս պիտի ուտէք ու խմէք եւ պիտի բազմիք գահերու վրայ՝ դատելու համար Իսրայէլի տասներկու ցեղերը։</verse>
				<verse number="31">Ապա Տէրը ըսաւ. – Սիմո՛ն, Սիմո՛ն, ահա Սատանան ուզեց ձեզ ցորենի պէս մաղէ անցընել.</verse>
				<verse number="32">բայց ես քեզի համար աղօթեցի, որ հաւատքդ չտկարանայ. եւ երբ կրկին ինծի դառնաս՝ եղբայրներդ ալ քաջալերես։</verse>
				<verse number="33">Պետրոս ըսաւ. – Տէ՛ր, պատրաստ եմ քեզի հետ թէ՛ բանտ երթալու եւ թէ՛ մեռնելու։</verse>
				<verse number="34">Յիսուս ըսաւ. – Պետրո՛ս, քեզի կ՚ըսեմ՝ որ այսօր աքաղաղը չկանչած, երեք անգամ պիտի ուրանաս զիս՝ ըսելով որ զիս չես ճանչնար։</verse>
				<verse number="35">Ապա Յիսուս աշակերտներուն ըսաւ. – Երբ ձեզ առանց քսակի, ճամբու պարկի եւ կօշիկի ղրկեցի, արդեօք բանի մը պէտք ունեցա՞ք։</verse>
				<verse number="36">Անոնք պատասխանեցին. – Ո՛չ մէկ բանի։ Եւ ըսաւ. – Բայց այժմ, ով որ քսակ կամ ճամբու պարկ ունի, թող առնէ։ Իսկ ան որ սուր չունի՝ թող իր վերարկուն ծախէ եւ իրեն համար սուր գնէ։</verse>
				<verse number="37">Կ՚ըսեմ ձեզի, թէ իմ մասիս Սուրբ գիրքերուն մէջ գրուածը, թէ՝ «Չարագործներուն կարգին դասուեցաւ», պէտք է իրականանայ, որովհետեւ ինչ որ իմ մասիս գրուած է՝ ահա կը կատարուի։</verse>
				<verse number="38">Աշակերտները ըսին. – Տէ՛ր, ահաւասիկ հոս երկու սուր կայ։ Յիսուս ըսաւ. – Կը բաւէ՛։</verse>
				<verse number="39">Ապա Յիսուսիր սովորութեան համաձայն ելաւ գնաց Ձիթենեաց լեռ։ Աշակերտներն ալ իրեն հետեւեցան։</verse>
				<verse number="40">Երբ հոն հասաւ, ըսաւ անոնց. – Աղօթեցէք որ փորձութեան մէջ չիյնաք։</verse>
				<verse number="41">Իսկ ինք քարընկէց մը հեռացաւ անոնցմէ, ծունկի եկաւ եւ աղօթեց,</verse>
				<verse number="42">ըսելով. – Հա՛յր, եթէ ուզես՝ այս բաժակը հեռացո՛ւր ինձմէ. բայց ո՛չ թէ իմ կամքս, այլ քու կամքդ թող ըլլայ։</verse>
				<verse number="43">Երկինքէն իրեն հրեշտակ մը երեւցաւ, որ զինք կը զօրացնէր։</verse>
				<verse number="44">Տագնապի մէջ ըլլալով՝ աւելի ջերմեռանդութեամբ կ՚աղօթէր, եւ քրտինքը արիւնի կաթիլներու պէս ոլոռ–ոլոռ գետին կը հոսէր։</verse>
				<verse number="45">Աղօթքէն ելլելով՝ Յիսուս աշակերտներուն մօտ եկաւ եւ զանոնք իրենց տրտմութենէն յոգնած, քնացած գտաւ</verse>
				<verse number="46">եւ ըսաւ. – Ինչո՞ւ կը քնանաք. ելէք եւ աղօթեցէ՛ք, որ փորձութեան մէջ չիյնաք։</verse>
				<verse number="47">Տակաւին կը խօսէր, երբ ահա հասաւ ամբոխ մը՝ Յուդայի առաջնորդութեամբ, որ տասներկու աշակերտներէն էր։ Յուդա երբ մօտեցաւ Յիսուսի, համբուրեց զայն։ Որովհետեւ մատնիչը անոնց նշան տուած էր, ըսելով. – Ով որ համբուրեմ՝ անիկա է Յիսուսը. ձերբակալեցէք զայն։</verse>
				<verse number="48">Յիսուս ըսաւ անոր. – Յուդա՛, համբուրելո՞վ կը մատնես Մարդու Որդին։</verse>
				<verse number="49">Աշակերտները, որոնք Յիսուսի շուրջն էին եւ պատահածը տեսան, ըսին անոր. – Տէ՛ր, սուրով զարնե՞նք անոնց։</verse>
				<verse number="50">Աշակերտներէն մէկը Քահանայապետին ծառային զարկաւ եւ անոր աջ ականջը կտրեց։</verse>
				<verse number="51">Յիսուս ըսաւ. – Կեցէ՛ք, կը բաւէ՛։ Ապա դպաւ ծառային ականջին եւ բժշկեց զայն։</verse>
				<verse number="52">Իսկ աւագ քահանաներուն, տաճարի սպաներուն եւ երէցներուն, որոնք եկած էին զինք ձերբակալելու, ըսաւ. – Աւազա՞կ եմ որ այդպէս սուրերով ու բիրերով վրաս կը յարձակիք։</verse>
				<verse number="53">Ամէն օր ձեզի հետ էի տաճարին մէջ եւ չփորձեցիք զիս ձերբակալել։ Բայց ասիկա ահա ձեր ժամն է, խաւարի իշխանութեան ժամը։</verse>
				<verse number="54">Անոնք ձերբակալեցին Յիսուսը եւ բերին Քահանայապետին տունը։ Պետրոս հեռուէն կ՚երթար անոր ետեւէն։</verse>
				<verse number="55">Երբ գաւիթին մէջտեղը կրակ վառեցին եւ շուրջը նստան, Պետրոս ալ անոնց մէջ տեղաւորուեցաւ։</verse>
				<verse number="56">Աղախին մը, տեսնելով Պետրոսը, որ կրակին մօտ նստեր էր, շեշտակի նայեցաւ անոր եւ ըսաւ. – Ասիկա ալ անոր հետ էր։</verse>
				<verse number="57">Պետրոս ուրացաւ եւ ըսաւ. – Ո՛վ կին, չե՛մ ճանչնար զայն։</verse>
				<verse number="58">Քիչ ետք ուրիշ մէկն ալ զինք տեսաւ եւ ըսաւ. – Դո՛ւն ալ անոնցմէ ես։ Պետրոս ըսաւ. – Ո՛վ մարդ, ես անոնցմէ չեմ։</verse>
				<verse number="59">Շուրջ ժամ մը ետք, ուրիշ մէկն ալ կը պնդէր ու կ՚ըսէր. – Ճի՛շդ է, ասիկա ալ անոր հետ էր, որովհետեւ Գալիլեացի է։</verse>
				<verse number="60">Պետրոս ըսաւ. – Ո՛վ մարդ, չեմ գիտեր թէ ի՛նչ կը խօսիս։ Եւ անմիջապէս, մինչ Պետրոս ասիկա կ՚ըսէր, աքաղաղը կանչեց։</verse>
				<verse number="61">Տէրը դարձաւ եւ նայեցաւ Պետրոսի։ Իսկ Պետրոս յիշեց Տիրոջ խօսքը որ ըսած էր իրեն, թէ «Տակաւին աքաղաղը չկանչած, երեք անգամ պիտի ուրանաս զիս՝ ըսելով թէ զիս չես ճանչնար»։</verse>
				<verse number="62">Դուրս ելաւ եւ լացաւ դառնագին։</verse>
				<verse number="63">Այն մարդիկը, որոնք Յիսուսի վրայ պահակ կեցած էին, կը ծաղրէին զինք եւ կը ծեծէին։</verse>
				<verse number="64">Դէմքը կը ծածկէին, կը զարնէին ու կը հարցնէին. – Գիտցի՛ր, ո՞վ է քեզի զարնողը։</verse>
				<verse number="65">Եւ ուրիշ շատ մը հայհոյալից խօսքերով կը նախատէին զինք։</verse>
				<verse number="66">Երբ առաւօտ եղաւ, ժողովուրդին երէցները, աւագ քահանաներն ու Օրէնքի ուսուցիչները հաւաքուեցան, Յիսուսը բերել տուին իրենց Ատեանը</verse>
				<verse number="67">եւ ըսին անոր. – Եթէ դուն ես Քրիստոսը, ըսէ՛ մեզի։ Յիսուս պատասխանեց. – Եթէ ըսեմ՝ պիտի չհաւատաք,</verse>
				<verse number="68">եւ եթէ հարցում ընեմ ձեզի՝ պատասխան պիտի չտաք եւ ոչ ալ պիտի արձակէք զիս։</verse>
				<verse number="69">Բայց ասկէ ետք Մարդու Որդին պիտի նստի ամենազօր Աստուծոյ աջ կողմը։</verse>
				<verse number="70">Բոլորը ըսին. – Ուրեմն դուն Աստուծոյ Որդի՞ն ես։ Յիսուս պատասխանեց. – Դուք կ՚ըսէք արդէն որ ես եմ։</verse>
				<verse number="71">Անոնք ըսին. – Ալ ի՞նչ պէտք կայ վկայութեան, որովհետեւ մենք անձամբ լսեցինք ի՛ր իսկ բերնէն։</verse>
			</chapter>
			<chapter number="23">
				<verse number="1">Ասոր վրայ բոլորը մէկ ոտքի ելան։ Յիսուսը տարին Պիղատոսի մօտ</verse>
				<verse number="2">եւ սկսան ամբաստանել զայն, ըսելով. – Մենք տեսանք որ այս մարդը մեր ժողովուրդը կը մոլորեցնէր եւ կ՚արգիլէր կայսրին տուրք տալ, ինչպէս նաեւ իր անձին համար կ՚ըսէր՝ թէ ինք Քրիստոսն է, օծեալ թագաւորը։</verse>
				<verse number="3">Պիղատոս հարցուց Յիսուսի. – Դո՞ւն ես Հրեաներու թագաւորը։ Յիսուս անոր պատասխանեց. – Ահա դուն կ՚ըսես։</verse>
				<verse number="4">Ապա Պիղատոս աւագ քահանաներուն եւ ժողովուրդին ըսաւ. – Այս մարդուն վրայ յանցանք չեմ գտներ։</verse>
				<verse number="5">Սակայն անոնք կը պնդէին ու կ՚ըսէին. – Անիկա իր ուսուցումներով ամբողջ ժողովուրդը ըմբոստութեան կը մղէ ամբողջ Հրէաստանի մէջ, Գալիլեայէն սկսեալ մինչեւ հոս։</verse>
				<verse number="6">Պիղատոս երբ Գալիլեա անունը լսեց, հարցուց. – Այս մարդը Գալիլեացի՞ է։</verse>
				<verse number="7">Եւ երբ գիտցաւ որ Հերովդէսի իշխանութեան հպատակ է, զայն ղրկել տուաւ Հերովդէսի, որ ինք ալ այդ օրերուն Երուսաղէմ կը գտնուէր։</verse>
				<verse number="8">Հերովդէս շատ ուրախացաւ երբ տեսաւ Յիսուսը, որովհետեւ շատ յաճախ լսելով անոր մասին, երկար ժամանակէ ի վեր կ՚ուզէր տեսնել զայն եւ կը յուսար որ անիկա իր ներկայութեան հրաշք մը կը գործէ։</verse>
				<verse number="9">Հերովդէս շատ մը հարցումներ ըրաւ Յիսուսի, սակայն անիկա բնաւ չէր պատասխաներ։</verse>
				<verse number="10">Աւագ քահանաները եւ Օրէնքի ուսուցիչները կեցած էին հոն եւ աւելի բուռն ամբաստանութիւններ կ՚ընէին անոր դէմ։</verse>
				<verse number="11">Հերովդէս ալ իր զինուորներուն հետ նախատեց Յիսուսը եւ զայն ծաղրելու համար փառաւոր պատմուճան մը հագցուց անոր եւ վերստին Պիղատոսի ղրկեց։</verse>
				<verse number="12">Այդ օր Պիղատոս եւ Հերովդէս, որոնք նախապէս թշնամիներ էին, բարեկամ դարձան։</verse>
				<verse number="13">Պիղատոս իր մօտ կանչեց աւագ քահանաները, իշխաններն ու ժողովուրդը</verse>
				<verse number="14">եւ ըսաւ անոնց. – Դուք այս մարդը ինծի բերիք, ըսելով թէ ժողովուրդը ապստամբութեան կը մղէ։ Ահա ձեր ներկայութեան ես հարցաքննեցի զայն եւ իր մասին ձեր ըրած ամբաստանութիւններէն ո՛չ մէկ բան գտայ իր վրայ։</verse>
				<verse number="15">Զայն Հերովդէսի ղրկեցի, եւ ան ալ յանցանք չգտաւ։ Այս մարդը մահուան արժանի բան կատարած չէ ուրեմն։</verse>
				<verse number="16">Ես անոր պատիժ մը տամ եւ արձակեմ։</verse>
				<verse number="17">Պիղատոս ամէն Զատիկի տօնին պէտք էր որ բանտարկեալ մը ազատ արձակէր։</verse>
				<verse number="18">Ամբողջ ամբոխը աղաղակեց. – Սպաննէ՛ զայն։ Կ՚ուզենք որ Բարաբբան ազատ արձակես։</verse>
				<verse number="19">Բարաբբան բանտարկուած էր, որովհետեւ քաղաքին մէջ խռովութիւն յարուցած էր եւ մէկը սպաննած։</verse>
				<verse number="20">Պիղատոս դարձեալ ժողովուրդին խօսեցաւ, որովհետեւ կ՚ուզէր Յիսուսը ազատ արձակել։</verse>
				<verse number="21">Սակայն անոնք նորէն կ՚աղաղակէին. – Խա՛չը հանէ, խա՛չը հանէ զայն։</verse>
				<verse number="22">Պիղատոս երրորդ անգամ ըսաւ անոնց. – Բայց այս մարդը ի՞նչ յանցանք գործած է։ Մահուան արժանի ո՛չ մէկ բան գտայ իր վրայ։ Ուստի անոր պատիժ մը տամ եւ արձակեմ։</verse>
				<verse number="23">Սակայն անոնք բարձրաձայն կանչերով կը պնդէին ու կը պահանջէին որ խաչուի։ Երբ ժողովուրդին եւ աւագ քահանաներուն աղաղակները զօրացան,</verse>
				<verse number="24">Պիղատոս տեղի տուաւ անոնց պահանջներուն։</verse>
				<verse number="25">Եւ իրենց պահանջքին համաձայն՝ ազատ արձակեց Բարաբբան, որ խռովութիւն յարուցած ըլլալուն եւ մարդասպանութեան համար բանտարկուած էր. իսկ Յիսուսը յանձնեց անոնց, որպէսզի իրենց ուզածը ընեն։</verse>
				<verse number="26">Երբ զինուորները Յիսուսը առած կը տանէին, ճամբուն վրայ բռնեցին Կիւրենացի Սիմոն անունով մէկը, որ արտէն կու գար, եւ անոր ուսերուն դրին խաչը, որպէսզի Յիսուսի ետեւէն տանի։</verse>
				<verse number="27">Հսկայ բազմութիւն մը կը հետեւէր Յիսուսի։ Կիներ կուլային ու կ՚ողբային իր վրայ։</verse>
				<verse number="28">Յիսուս անոնց դառնալով ըսաւ. – Երուսաղէմի՛ աղջիկներ, մի՛ լաք իմ վրաս, այլ լացէք դուք ձեր եւ ձեր զաւակներուն վրայ։</verse>
				<verse number="29">Որովհետեւ օրեր պիտի գան, երբ մարդիկ պիտի ըսեն. «Երանի՜ ամուլներուն, այն կիներուն՝ որոնք զաւակ չծնան եւ չդիեցուցին»։</verse>
				<verse number="30">Այն ատեն մարդիկ լեռներուն պիտի ըսեն՝ «Մեր վրայ ինկէք». «Մեզ ծածկեցէք»,– պիտի ըսեն բլուրներուն։</verse>
				<verse number="31">Որովհետեւ եթէ այսպէս կը վարուին դալար փայտին հետ, հապա ի՞նչ պիտի ընեն չորին։</verse>
				<verse number="32">Երկու այլ չարագործներ ալ բերին, որպէսզի Յիսուսի հետ սպաննուին</verse>
				<verse number="33">Երբ հասան Գանկ կոչուած վայրը, հոն խաչեցին Յիսուսը եւ երկու չարագործները՝ մէկը անոր աջ կողմը, իսկ միւսը՝ ձախ։</verse>
				<verse number="34">Յիսուս ըսաւ. – Հա՜յր, ներէ՛ անոնց, որովհետեւ չեն գիտեր թէ ի՛նչ կ՚ընեն։ Ապա զինուորներըվիճակ ձգելով անոր հագուստները բաժնեցին իրենց միջեւ։</verse>
				<verse number="35">Ժողովուրդը կեցած կը դիտէր, մինչ իշխանները անոնց հետ կը հեգնէին զայն, ըսելով. – Ուրիշները ազատեց. թող ինքզինք ալ ազատէ, եթէ իրապէս Քրիստոսն՝ է ինք, Աստուծոյ ընտրեալ Որդին։</verse>
				<verse number="36">Զինուորներն ալ կը ծաղրէին եւ դիմացը գալով քացախ կու տային</verse>
				<verse number="37">ու կ՚ըսէին. է Եթէ Հրեաներու թագաւորն ես՝ դուն քեզ ազատէ՛։</verse>
				<verse number="38">Իր խաչին վրայ Յունարէն, Լատիներէն եւ Եբրայերէն արձանագրութիւն մըն ալ կար.է «Ասիկա է Հրեաներու թագաւորը»։</verse>
				<verse number="39">Կախուած չարագործներէն մէկը կը նախատէր զայն, ըսելով. է Դուն չե՞ս Քրիստոսը, ազատէ թէ՛ դուն քեզ, թէ՛ մեզ։</verse>
				<verse number="40">Բայց միւս չարագործը սաստեց զայն եւ ըսաւ. – Աստուծմէ չե՞ս վախնար, դուն՝ որ նոյն պատիժը կը կրես։</verse>
				<verse number="41">Տակաւին մեր պատիժը իրաւացի է, որովհետեւ մենք մեր ըրածին արժանի հատուցումն է որ կը ստանանք, մինչդեռ ասիկա գէշ բան մը չէ ըրած։</verse>
				<verse number="42">Եւ ապա ըսաւ Յիսուսի. – Տէ՛ր, յիշէ՛ զիս, երբ քու թագաւորութեամբդ գաս։</verse>
				<verse number="43">Յիսուս ըսաւ անոր. – Վստահ եղիր, այսօր ինծի հետ պիտի ըլլաս դրախտին մէջ։</verse>
				<verse number="44">Գրեթէ կէսօր էր, երբ արեւը խաւարեցաւ եւ ամբողջ երկիրը խաւարի մէջ մնաց մինչեւ ժամը երեք։</verse>
				<verse number="45">Տաճարին վարագոյրը մէջտեղէն պատռուեցաւ։</verse>
				<verse number="46">Այն ատեն Յիսուս բարձրաձայն ըսաւ. – Հա՛յր, ձեռքերուդ մէջ կ՚աւանդեմ հոգիս։ Այս խօսքը ըսաւ եւ հոգին աւանդեց։</verse>
				<verse number="47">Հարիւրապետը պատահածը տեսնելով՝ զԱստուած փառաւորեց, ըսելով. – Իրապէս որ այս մարդը արդար էր։</verse>
				<verse number="48">Եւ բոլորն ալ, որոնք եկած էին դիտելու, երբ տեսան պատահածները, իրենց կուրծքը ծեծելով տուն դարձան։ Այնտեղ, հեռուն կեցած էին</verse>
				<verse number="49">Յիսուսի բոլոր ծանօթները, ինչպէս նաեւ այն կիները, որոնք Գալիլեայէն իրեն հետեւած էին, եւ կը դիտէին եղածները։</verse>
				<verse number="50">Հրէաստանի Արիմաթեա քաղաքէն Յովսէփ անուն մարդ մը կար, որ բարեգործ եւ արդար էր եւ որ կը սպասէր Աստուծոյթագաւորութեան։</verse>
				<verse number="51">Հակառակ անոր որ Հրեաներուն Ատեանին անդամ էր, սակայն անոնց որոշումին եւ կատարածին համաձայն չէր եղած։</verse>
				<verse number="52">Ասիկա գնաց Պիղատոսի մօտ եւ խնդրեց որ Յիսուսի մարմինը իրեն տրուի։</verse>
				<verse number="53">Ապա խաչէն իջեցուցզայն, պատանքով փաթթեց եւ դրաւ զայն ժայռափոր գերեզմանի մը մէջ, ուր նախապէս ոեւէ մէկը չէր թաղուած։</verse>
				<verse number="54">Օրը Ուրբաթ էր եւ Շաբաթ օրը պիտի սկսէր։</verse>
				<verse number="55">Կիները, որոնք Գալիլեայէն Յիսուսի հետեւած էին, Յովսէփի հետ գացին, տեսան գերեզմանը եւ թէ ի՛նչպէս անոր մարմինը հոն դրուեցաւ։</verse>
				<verse number="56">Ապա տուն վերադարձան եւ խունկեր ու իւղեր պատրաստեցին։ Եւ Շաբաթ օրը հանգիստ ըրին, ինչպէս որ Օրէնքը կը պատուիրէ։</verse>
			</chapter>
			<chapter number="24">
				<verse number="1">Կիրակի առաւօտ շատ կանուխ, Մարիամ Մագդաղենացին, Յովհաննան եւ Յակոբոսի մայրը՝ Մարիամը, ուրիշ կիներու հետ գերեզման եկան՝ իրենց հետ բերելով իրենց պատրաստած խունկերը։</verse>
				<verse number="2">Գերեզմանին մուտքը փակող քարը գլորուած գտնելով՝</verse>
				<verse number="3">ներս մտան, բայց Տէր Յիսուսի մարմինը հոն չգտան։</verse>
				<verse number="4">Մինչ պատահածին վրայ զարմանքէն ապշած էին, ահա երկու լուսազգեստ մարդիկ իրենց քով կանգնեցան։</verse>
				<verse number="5">Կիները սարսափեցան եւ վախէն իրենց դէմքը գետին դարձուցին։ Մարդիկը ըսին իրենց. – Ինչո՞ւ ողջը մեռելներուն մէջ կը փնտռէք։</verse>
				<verse number="6">Հոս չէ՛ ան. յարութի՛ւն առաւ։ Յիշեցէ՛ք ինչ որ ըսաւ՝ մինչ տակաւին ձեզի հետ Գալիլեա կը գտնուէր,</verse>
				<verse number="7">թէ Մարդու Որդին պէտք էր յանձնուէր մեղաւոր մարդոց ձեռքը, պէտք էր խաչուէր եւ երրորդ օրը յարութիւն առնէր։</verse>
				<verse number="8">Եւ յիշեցին անոր խօսքերը։</verse>
				<verse number="9">Ապա գերեզմանէն վերադարձան եւ ինչ որ տեսան՝ պատմեցին տասնըմէկ առաքեալներուն եւ բոլոր միւս աշակերտներուն ։</verse>
				<verse number="10">Ասիկա առաքեալներուն պատմողները իրենք էին՝ Մարիամ Մագդաղենացին, Յովհաննան, Յակոբոսի մայրը՝ Մարիամը, եւ իրենց ընկերացող միւս կիները։</verse>
				<verse number="11">Առաքեալները ցնդաբանութիւն համարեցին անոնց պատմածները եւ չհաւատացին։</verse>
				<verse number="12">Բայց Պետրոս ելաւ գերեզման վազեց, ծռելով ներս նայեցաւ եւ գերեզմանին մէջ միայն պատանքը տեսաւ. ու զարմացած վերադարձաւ՝ մտածելով թէ ի՞նչ պատահեցաւ արդեօք։</verse>
				<verse number="13">Նոյն օրը աշակերտներէն երկուքը Եմմաուս անունով գիւղ մը կ՚երթային, որ Երուսաղէմէն շուրջ տասնըմէկ քիլոմեթր հեռու է։</verse>
				<verse number="14">Անոնք իրարու հետ կը խօսէին պատահած բոլոր անցուդարձերուն մասին։</verse>
				<verse number="15">Մինչ իրարու հետ կը խօսակցէին ու կը վիճէին, Յիսուս անձամբ մօտեցաւ անոնց եւ սկսաւ միասին երթալ։</verse>
				<verse number="16">Անոնց աչքերը այնպէս մը ծածկուած էին, որ չէին ճանչնար զայն։</verse>
				<verse number="17">Յիսուս հարցուց անոնց. – Ի՞նչ բանի մասին կը խօսիք ու կը վիճիք քալած ատեն. եւ տրտմած էք։</verse>
				<verse number="18">Անոնցմէ մէկը, որ Կղէոպաս կը կոչուէր, ըսաւ. – Երուսաղէմի մէջ միայն դո՞ւն կաս, որ չես գիտեր թէ այս օրերուն ինչ պատահեցաւ։</verse>
				<verse number="19">Յիսուս հարցուց. – Ի՞նչ բան։ Անոնք ըսին. – Այն ինչ որ պատահեցաւ Յիսուս Նազովրեցիին ։ Անիկա իր խօսքերով ու գործերով զօրաւոր մարգարէ մըն էր՝ Աստուծոյ եւ ամբողջ ժողովուրդին համար։</verse>
				<verse number="20">Մեր աւագ քահանաներն ու իշխանները զայն իշխանութեան յանձնեցին, որպէսզի մահուան դատապարտուի, եւ զայն խաչեցին։</verse>
				<verse number="21">Մենք կը յուսայինք որ Իսրայէլը ազատողը ինք պիտի ըլլար։ Այսուհանդերձ, ահա այսօր երրորդ օրն է որ այդ բաները պատահեցան։</verse>
				<verse number="22">Սակայն մեր մէջէն կարգ մը կիներ, որոնք այս առաւօտ կանուխ գերեզման գացած էին, զարմացուցին մեզ,</verse>
				<verse number="23">ըսելով՝ թէ անոր մարմինը չէին գտած եւ թէ հրեշտակներ տեսած էին, որոնք իրենց յայտնած էին թէ անիկա ողջ է։</verse>
				<verse number="24">Մեզմէ ոմանք գերեզման գացին եւ ամէն ինչ գտան այնպէս՝ ինչպէս կիները ըսած էին։ Սակայն զայն չտեսան։</verse>
				<verse number="25">Յիսուս ըսաւ անոնց. – Ո՛վ անմիտներ, որ կը դժուարանաք մարգարէներուն բոլոր ըսածներուն հաւատալու։</verse>
				<verse number="26">Պէտք չէ՞ր որ Քրիստոսը չարչարուէր՝ փառաւորուելու համար։</verse>
				<verse number="27">Ապա սկսաւ բացատրել Սուրբ գիրքերուն մէջ իր մասին գրուած բոլոր գրութիւնները, սկսեալ Մովսէսի գիրքերէն մինչեւ բոլոր մարգարէութիւնները։</verse>
				<verse number="28">Մօտեցած էին իրենց երթալիք գիւղին. սակայն Յիսուս այնպէս ձեւացուց թէ ինք աւելի հեռու տեղ մը պիտի երթար։</verse>
				<verse number="29">Անոնք ստիպեցին զայն, ըսելով. – Մեր քով գիշերէ, որովհետեւ արդէն իսկ երեկոյ է եւ ահա կը մթննայ։ Յիսուս անոնց հետ տուն մտաւ գիշերելու համար։</verse>
				<verse number="30">Երբ անոնց հետ սեղան բազմեցաւ, առաւ հացը, օրհնեց, կտրեց եւ անոնց տուաւ։</verse>
				<verse number="31">Անմիջապէս անոնց աչքերը բացուեցան եւ ճանչցան զինք, բայց ինք անոնց աչքերէն անյայտացաւ։</verse>
				<verse number="32">Անոնք իրարու ըսին. – Մեր սիրտերը չէի՞ն ճմլուեր, երբ անիկա ճամբու ընթացքին մեզի հետ կը խօսէր եւ Սուրբ գիրքերը կը բացատրէր։</verse>
				<verse number="33">Անոնք անմիջապէս ելան եւ վերադարձան Երուսաղէմ, ուր հաւաքուած գտան տասնըմէկ աշակերտները եւ ուրիշ հետեւորդներ,</verse>
				<verse number="34">որոնք ըսին. – Իրապէ՛ս որ Տէրը յարութիւն առաւ եւ երեւցաւ Սիմոնի։</verse>
				<verse number="35">Իսկ անոնք պատմեցին՝ ինչ որ իրենց պատահած էր ճամբու ընթացքին, եւ թէ ի՛նչպէս Յիսուս ինքզինք իրենց ճանչցուց՝ հացը կտրած ատեն։</verse>
				<verse number="36">Մինչ այս մասին կը խօսէին, ահա նոյնինքն Յիսուս կեցաւ անոնց մէջտեղ եւ ըսաւ անոնց. – Խաղաղութի՜ւն ձեզի։ Ես եմ, մի՛ վախնաք։</verse>
				<verse number="37">Անոնք վախցած ու սարսափած՝ կարծեցին թէ ոգի մը կը տեսնեն։</verse>
				<verse number="38">Բայց ըսաւ անոնց. – Ի՞նչ իրար անցեր էք եւ ինչո՞ւ կասկածներ կ՚ունենաք ձեր միտքերուն մէջ։</verse>
				<verse number="39">Նայեցէ՛ք ձեռքերուս եւ ոտքերուս. նոյնինքն ե՛ս եմ։ Շօշափեցէ՛ք զիս եւ պիտի տեսնէք որ միս ու ոսկոր ունիմ, բան մը՝ որ ոգին չ՚ունենար։</verse>
				<verse number="40">Ասիկա ըսած ատեն անոնց ցոյց տուաւ ձեռքերն ու ոտքերը։</verse>
				<verse number="41">Եւ մինչ իրենց ուրախութենէն չէին հաւատար եւ տակաւին զարմացած էին, Յիսուս ըսաւ անոնց. – Ուտելիք բան մը ունի՞ք հոս։</verse>
				<verse number="42">Անոնք իրեն տուին խորոված ձուկի կտոր մը եւ մեղրի խորիսխ,</verse>
				<verse number="43">եւ ինք անոնց դիմաց կերաւ ու մնացեալը անոնց տուաւ։</verse>
				<verse number="44">Ապա ըսաւ. – Այս բոլորը ձեզի ըսած էի արդէն, երբ ձեզի հետ էի, թէ պէտք էր որ իրականանային Մովսէսի Օրէնքի գիրքին, մարգարէական գիրքերուն եւ Սաղմոսներուն մէջ իմ մասիս գրուածները։</verse>
				<verse number="45">Յետոյ անոնց միտքերը բացաւ, որպէսզի հասկնան Սուրբ գիրքերը,</verse>
				<verse number="46">եւ ըսաւ անոնց. – Գրուած է, որ Քրիստոս այսպէս պէտք էր չարչարուէր եւ երեք օր ետք յարութիւն առնէր.</verse>
				<verse number="47">անոր անունով ապաշխարութիւն եւ մեղքերու թողութիւն պէտք էր քարոզուէր բոլոր ժողովուրդներուն՝ Երուսաղէմէն սկսեալ։</verse>
				<verse number="48">Դուք այս բոլորին վկան էք։</verse>
				<verse number="49">Եւ ահա ես ձեզի պիտի ղրկեմ Հօրս տուած խոստումը։ Մնացէ՛ք Երուսաղէմի մէջ, մինչեւ երկինքէն զօրութիւն ստանաք։</verse>
				<verse number="50">Ապա տարաւ զանոնք մինչեւ Բեթանիա եւ ձեռքերը վեր բարձրացնելով՝ օրհնեց զանոնք։</verse>
				<verse number="51">Եւ մինչ կ՚օրհնէր, բաժնուեցաւ անոնցմէ, դէպի երկինք բարձրանալով։</verse>
				<verse number="52">Անոնք երկրպագեցին Յիսուսի եւ մեծ ուրախութեամբ վերադարձան Երուսաղէմ։</verse>
				<verse number="53">Ամէն օր տաճարին մէջ էին՝ գովելով ու օրհնաբանելով զԱստուած։</verse>
			</chapter>
		</book>
		<book number="43">
			<chapter number="1">
				<verse number="1">Աշխարհիստեղծագործութենէն առաջ գոյութիւնունէր Բանը։ Բանը Աստուծոյ հետ էր եւ Բանը Աստուած էր։</verse>
				<verse number="2">Անիկա սկիզբէն Աստուծոյ հետ էր։</verse>
				<verse number="3">Անով էր որ Աստուած ամէն ինչ ստեղծեց. առանց անոր ո՛չ մէկ բան ստեղծեց։</verse>
				<verse number="4">Կեանքը անով սկիզբ առաւ։ Եւ կեանքը մարդոց համար լոյսն է՝</verse>
				<verse number="5">որ խաւարին մէջ կը փայլի. բայց խաւարը չկրցաւ հասկնալ զայն։</verse>
				<verse number="6">Յովհաննէս, որ Աստուծոյ կողմէ ղրկուած մարդ մըն էր,</verse>
				<verse number="7">եկաւ Լոյսին համար վկայութիւն տալու, որպէսզի ամէն մարդ անոր միջոցաւ հաւատայ։</verse>
				<verse number="8">Ինք Լոյսը չէր, այլ՝ Լոյսին համար վկայ մը։</verse>
				<verse number="9">Բանն էր ճշմարիտ Լոյսը, որ աշխարհ գալով՝ կը լուսաւորէ ամբողջ մարդկութիւնը։</verse>
				<verse number="10">Աշխարհի մէջ էր անիկա, աշխարհը իրմով ստեղծուեցաւ, սակայն աշխարհը զինք չճանչցաւ։</verse>
				<verse number="11">Իր իսկ ստեղծած աշխարհը եկաւ, բայց իր իսկ ստեղծած մարդիկը զինք չընդունեցին։</verse>
				<verse number="12">Իսկ զինք ընդունողներուն եւ իրեն հաւատացողներուն իշխանութիւն տուաւ Աստուծոյ որդիներ ըլլալու.</verse>
				<verse number="13">ո՛չ արեան ճամբով եւ ո՛չ մարմինի կամ մարդկային կամքով, այլ՝ Աստուծմէ ծնելով։</verse>
				<verse number="14">Եւ Բանը մարդ եղաւ եւ մեր միջեւ բնակեցաւ, եւ մենք տեսանք անոր փառքը. փառքը Միածինին, որ Հօրմէն եկաւ՝շնորհքով եւ ճշմարտութեամբ լեցուն։</verse>
				<verse number="15">Յովհաննէս անոր մասին վկայեց, յայտարարելով. – Ասիկա է ան՝ որուն մասին կ՚ըսէի. «Ան որ ինձմէ ետք պիտի գայ՝ ինձմէ մեծ է, որովհետեւ ինձմէ առաջ գոյութիւն ունէր»։</verse>
				<verse number="16">Անոր լիառատ շնորհքէն է որ մենք բոլորս շնորհքի վրայ շնորհք ստացանք.</verse>
				<verse number="17">որովհետեւ Օրէնքը Մովսէսի միջոցաւ տրուեցաւ, մինչ շնորհքն ու ճշմարտութիւնը՝ Յիսուս Քրիստոսի միջոցաւ։</verse>
				<verse number="18">Ոեւէ մէկը երբեք զԱստուած չէ տեսած, բացի Միածինէն, որ Աստուած է եւ Հօրմէն անբաժան. եւ Որդին էր որ մեզի ճանչցուց զայն։</verse>
				<verse number="19">Յովհաննէս հետեւեալ վկայութիւնը տուաւ, երբ Հրեայ ղեկավարներ Երուսաղէմէն քահանաներ եւ Ղեւտացիներ ղրկեցին իրեն՝ որպէսզի հարցնեն. – Ո՞վ ես դուն։</verse>
				<verse number="20">Անիկա առանց վարանելու խոստովանեցաւ եւ յայտարարեց. – Ես չեմ Քրիստոսը ։ –</verse>
				<verse number="21">Հապա ո՞վ ես դուն,– հարցուցին.– Եղիա՞ն ես։ – Ո՛չ, Եղիան չեմ,– պատասխանեց։ – Մարգարէ՞ն ես դուն,– հարցուցին։ – Ո՛չ,– պատասխանեց։ –</verse>
				<verse number="22">Ուրեմն ըսէ՛ մեզի, ո՞վ ես դուն, որպէսզի պատասխան մը տանք մեզ ղրկողներուն։ Դուն քու մասիդ ի՞նչ կ՚ըսես։</verse>
				<verse number="23">Յովհաննէս պատասխանեց. – Ես «անապատին մէջ աղաղակողին ձայնն եմ,– ինչպէս կ՚ըսէ Եսայի մարգարէն,– հարթեցէ՛ք Տիրոջ ճամբան»։</verse>
				<verse number="24">Ղրկուած պատգամաւորները, որոնք Փարիսեցիներ էին,</verse>
				<verse number="25">հարցուցին Յովհաննէսի. – Հապա ինչո՞ւ կը մկրտես, եթէ դուն Քրիստոսը չես, ոչ ալ Եղիան կամ մարգարէն։</verse>
				<verse number="26">Յովհաննէս պատասխանեց. – Ես ձեզ ջուրով կը մկրտեմ, բայց ձեր մէջ կայ մէկը, թէպէտ դուք չէք ճանչնար,</verse>
				<verse number="27">որ ինձմէ ետք եկողն է։ Ես անոր կօշիկներուն կապերն անգամ քակելու արժանի չեմ։</verse>
				<verse number="28">Այս խօսակցութիւնը տեղի ունեցաւ Բեթաբարայի մէջ, Յորդանան գետին միւս կողմը, ուր Յովհաննէս կը մնար ու կը մկրտէր։</verse>
				<verse number="29">Յաջորդ օր Յովհաննէս տեսաւ Յիսուսը, որ իրեն կու գար, եւ ըսաւ. – Ահաւասիկ Աստուծոյ գառնուկը, որ աշխարհի մեղքը կը վերցնէ։</verse>
				<verse number="30">Ասիկա է այն անձը, որուն համար կ՚ըսէի. «Ինձմէ ետք կու գայ մէկը, որ ինձմէ մեծ է, որովհետեւ ինձմէ առաջ գոյութիւն ունէր»։</verse>
				<verse number="31">Ես ինքս ալ չէի ճանչնար զայն. բայց ես եկայ եւ ջուրով մկրտեցի, որպէսզի անիկա Իսրայէլի ժողովուրդին յայտնուի ։</verse>
				<verse number="32">Յովհաննէս տուաւ այս վկայութիւնն ալ. – Տեսայ Հոգին, որ աղաւնիի պէս կ՚իջնէր երկինքէն եւ կը հանգչէր անոր վրայ։</verse>
				<verse number="33">Այո՛, ես չէի ճանչնար զինք, բայց ան՝ որ զիս ղրկեց ջուրով մկրտելու, ըսաւ ինծի. «Որուն վրայ որ տեսնես թէ կ՚իջնէ ու կը հանգչի Հոգին, անիկա է որ Սուրբ Հոգիով պիտի մկրտէ»։</verse>
				<verse number="34">Ես տեսայ ատիկա եւ կը վկայեմ թէ ի՛նքն է Աստուծոյ Որդին։</verse>
				<verse number="35">Յաջորդ օր Յովհաննէս դարձեալ հոն կեցած էր իր երկու աշակերտներուն հետ։</verse>
				<verse number="36">Տեսնելով որ Յիսուսը այդտեղէն կ՚անցնէր, ըսաւ. – Ահաւասիկ Աստուծոյ գառնուկը։</verse>
				<verse number="37">Երկու աշակերտները լսելով Յովհաննէսի այս խօսքը, հետեւեցան Յիսուսի։</verse>
				<verse number="38">Յիսուս երբ ետեւ դարձաւ եւ տեսաւ որ անոնք իրեն կը հետեւին, ըսաւ. – Ի՞նչ կ՚ուզէք։ Անոնք ըսին. – Ռաբբի՛, ո՞ւր կը մնաս։ (Ռաբբի կը նշանակէ վարդապետ, այսինքն՝ ուսուցիչ)։</verse>
				<verse number="39">Յիսուս պատասխանեց. – Եկէք եւ տեսէք։ Անոնք գացին եւ տեսան թէ ո՛ւր կը մնար, եւ այդ օրը անոր մօտ մնացին, որովհետեւ կէսօրէ ետք շուրջ ժամը չորս էր։</verse>
				<verse number="40">Անդրէասը՝ Սիմոն Պետրոսի եղբայրը, մէկն էր այն երկու աշակերտներէն, որոնք Յովհաննէսի վկայութիւնը լսեցին եւ Յիսուսի հետեւեցան։</verse>
				<verse number="41">Անիկա անմիջապէս իր եղբայրը՝ Սիմոնը գտաւ եւ ըսաւ անոր. – Մեսիան գտանք։ (Մեսիա կը նշանակէ Քրիստոս, այսինքն՝ Օծեալ)։</verse>
				<verse number="42">Յետոյ տարաւ զինք Յիսուսի մօտ։ Յիսուս նայեցաւ անոր եւ ըսաւ. – Դուն Սիմոնն ես, Յովնանի որդին։ Դուն Կեփաս պիտի կոչուիս։ (Կեփաս կը նշանակէ Պետրոս, այսինքն՝ ժայռ)։</verse>
				<verse number="43">Յաջորդ օր Յիսուս մտադրեց Գալիլեա երթալ։ Տեսաւ Փիլիպպոսը եւ ըսաւ անոր. – Հետեւէ՛ ինծի։</verse>
				<verse number="44">Փիլիպպոս Բեթսայիդայէն էր, Անդրէասի եւ Պետրոսի քաղաքէն։</verse>
				<verse number="45">Փիլիպպոս գտաւ Նաթանայէլը եւ ըսաւ անոր. – Գտանք այն մարդը, որուն մասին գրեցին Մովսէս՝ իր Օրէնքի գիրքին մէջ, ինչպէս նաեւ մարգարէները ։ Անիկա Յիսուսն է, Յովսէփի որդին, Նազարէթ քաղաքէն։</verse>
				<verse number="46">Նաթանայէլ հարցուց. – Բայց կարելի՞ է որ Նազարէթէն լաւ բան մը ելլէ։ Փիլիպպոս ըսաւ. – Եկուր եւ տե՛ս։</verse>
				<verse number="47">Երբ Յիսուս տեսաւ Նաթանայէլը, որ իրեն կու գար, ըսաւ անոր. – Ահաւասիկ ճշմարիտ Իսրայէլացի մը, որուն մէջ նենգութիւն չկայ։</verse>
				<verse number="48">Նաթանայէլ հարցուց. – Ուրկէ՞ կը ճանչնաս զիս։ Յիսուս պատասխանեց. – Տակաւին Փիլիպպոսը քեզ չկանչած՝ տեսայ քեզ, երբ թզենիին տակն էիր։</verse>
				<verse number="49">Նաթանայէլ ըսաւ. – Ռաբբի՛, դուն Աստուծոյ Որդին ես, դուն Իսրայէլի թագաւորն ես։</verse>
				<verse number="50">Յիսուս պատասխանեց. – «Թզենիին տակ քեզ տեսայ» ըսելո՞ւս համար կը հաւատաս. ասկէ ետք աւելի մեծ բաներո՛ւ ականատես պիտի ըլլաս։</verse>
				<verse number="51">Եւ խօսքը շարունակելով ըսաւ. – Վստա՛հ եղէք, երկինքը բացուած պիտի տեսնէք եւ Աստուծոյ հրեշտակները՝ որոնք կ՚ելլեն ու կ՚իջնեն Մարդու Որդիին վերեւ։</verse>
			</chapter>
			<chapter number="2">
				<verse number="1">Յիսուսի Գալիլեա հասնելուն երրորդ օրը հարսանիք մը կար Կանա քաղաքին մէջ, եւ Յիսուսի մայրը հոն էր։</verse>
				<verse number="2">Յիսուս եւ իր աշակերտներն ալ հրաւիրուած էին հարսանիքին։</verse>
				<verse number="3">Երբ գինին պակսեցաւ, Յիսուսի մայրը իրեն ըսաւ. – Գինի չունին։ –</verse>
				<verse number="4">Մա՜յր, մեզի ի՛նչ,– պատասխանեց Յիսուս,– իմ ժամանակս տակաւին չէ՛ հասած։</verse>
				<verse number="5">Սակայն իր մայրը ըսաւ սպասաւորներուն. – Ինչ որ ըսէ ձեզի՝ կատարեցէ՛ք։</verse>
				<verse number="6">Հրեաներու ծիսական մաքրութեան սովորութեան համաձայն, հոն քարէ վեց կարասներ կային, որոնցմէ իւրաքանչիւրը ութսունէն հարիւր լիթր կ՚առնէր։</verse>
				<verse number="7">Յիսուս ըսաւ սպասաւորներուն. – Կարասները ջուրով լեցուցէք։ Եւ սպասաւորները լեցուցին մինչեւ բերան։</verse>
				<verse number="8">Յետոյ ըսաւ անոնց. – Հիմա առէք եւ սեղանապետին տարէք։ Անոնքալտարին։</verse>
				<verse number="9">Սեղանապետըհամտեսեցգինիի փոխուած ջուրը, բայց չգիտցաւ թէ ուրկէ էր. թէեւ սպասաւորները, որոնք ջուրը լեցուցած էին, գիտէին։ Այն ատեն սեղանապետը փեսային</verse>
				<verse number="10">ըսաւ. – Ամէն մարդ նախ ընտիր գինին կը հրամցնէ, իսկ երբ գինովնան՝ այն ատեն հասարակը, մինչ դուն ընտիր գինին պահեր ես մինչեւ հիմա։</verse>
				<verse number="11">Յիսուս իր այս առաջին հրաշքը կատարեց Գալիլեայի Կանա քաղաքին մէջ։ Հոն ան իր փառքը յայտնեց, եւ աշակերտները հաւատացին իրեն։</verse>
				<verse number="12">Այս դէպքէն ետք՝ Յիսուս իր մօրը, եղբայրներուն եւ աշակերտներուն հետ Կափառնաում գնաց եւ քանի մը օր հոն մնաց։</verse>
				<verse number="13">Հրեաներուն Զատիկը մօտ էր, եւ Յիսուս Երուսաղէմ գնաց։</verse>
				<verse number="14">Տաճարին մէջ տեսաւ արջառ, ոչխար եւ աղաւնի ծախողները, ինչպէս նաեւ լումայափոխները, որոնք նստած էին սեղաններու ետին։</verse>
				<verse number="15">Չուանէ խարազան մը շինեց եւ սկսաւ տաճարէն դուրս հանել բոլորը, իրենց ոչխարներով եւ արջառներով. լումայափոխներուն պղնձադրամները ցիրուցան ըրաւ եւ անոնց սեղանները շրջեց։</verse>
				<verse number="16">Իսկ աղաւնեվաճառներուն ըսաւ. – Վերցուցէ՛ք ատոնք հոսկէ եւ Հօրս տունը վաճառատան մի՛ վերածէք։</verse>
				<verse number="17">Այն ատեն իր աշակերտները յիշեցին Սուրբ գիրքին մէջ գրուածը. «Տանդ հանդէպ ունեցած նախանձախընդրութիւնս զիս պիտի այրէ»։</verse>
				<verse number="18">Սակայն Հրեայ ղեկավարները հարցուցին Յիսուսի. – Ի՞նչ նշանով կրնաս ցոյց տալ մեզի, թէ իրաւունք ունիս այս բաները ընելու։</verse>
				<verse number="19">Յիսուս պատասխանեց. – Քանդեցէ՛ք այս տաճարը, եւ երեք օրէն ես պիտի վերաշինեմ զայն։</verse>
				<verse number="20">Հրեաները ըսին. – Դուն երեք օրէ՞ն պիտի վերաշինես. քառասունվեց տարի առաւ ասոր շինութիւնը։</verse>
				<verse number="21">Բայց տաճարը, որուն մասին Յիսուս կը խօսէր, իր մարմինն էր։</verse>
				<verse number="22">Եւ երբ ինք մեռելներէն յարութիւն առաւ, աշակերտները յիշեցին թէ ա՛յդ էր ըսածը եւ հաւատացին Սուրբ գիրքին մէջ գրուածին եւ Յիսուսի խօսքին։</verse>
				<verse number="23">Զատիկի տօնին, մինչ Յիսուս Երուսաղէմ կը գտնուէր, շատեր հաւատացին իրեն, երբ տեսան անոր գործած հրաշքները։</verse>
				<verse number="24">Սակայն Յիսուս ինքզինք չէր վստահեր անոնց, որովհետեւ բոլորն ալ կը ճանչնար</verse>
				<verse number="25">եւ պէտք չունէր ոեւէ մէկուն մասին ուրիշին վկայութեան, քանի ինք գիտէր թէ ի՛նչ կայ մարդոց սիրտին մէջ։</verse>
			</chapter>
			<chapter number="3">
				<verse number="1">Նիկոդեմոսանունով Փարիսեցիմարդմըկար, Հրեայ իշխան մը,</verse>
				<verse number="2">որ գիշերով Յիսուսի քով եկաւ եւ ըսաւ անոր. Վարդապե՛տ, գիտենք որ դուն Աստուծոյ կողմէ ղրկուած ուսուցիչ մըն ես, որովհետեւ ո՛չ ոք կրնայ գործել քու կատարած հրաշքներդ, եթէ Աստուած անոր հետ չըլլայ։</verse>
				<verse number="3">Յիսուս պատասխանեց անոր. – Լաւ գիտցիր, որ եթէ մէկը վերստին չծնի՝ չի կրնար տեսնել Աստուծոյ արքայութիւնը։</verse>
				<verse number="4">Նիկոդեմոս հարցուց անոր. – Ծեր մարդ մր ինչպէ՞ս կրնայ ծնիլ։ Կարելի՞ բան է որ ան կրկին մտնէ իր մօր որովայնը եւ ծնի։</verse>
				<verse number="5">Յիսուս պատասխանեց. – Հաստատ գիտցիր, որ եթէ մէկը ջուրէն եւ Հոգիէն չծնի՝ չի կրնար Աստուծոյ արքայութիւնը մտնել,</verse>
				<verse number="6">որովհետեւ մարմինէն ծնածը մարմին է, իսկ հոգիէն ծնածը՝ հոգի։</verse>
				<verse number="7">Դուն մի՛ զարմանար, որ քեզի ըսի՝ թէ պէտք է վերստին ծնիք։</verse>
				<verse number="8">Հովը ո՛ւր որ ուզէ՝ կը փչէ. դուն անոր ձայնը կը լսես, բայց չես գիտեր թէ ուրկէ՛ կու գայ եւ ո՛ւր կ՚երթայ։ Նոյնպէս են բոլոր անոնք, որոնք Հոգիէն կը ծնին։</verse>
				<verse number="9">Նիկոդեմոս հարցուց. – Ինչպէ՞ս կրնայ պատահիլ ատիկա։</verse>
				<verse number="10">Յիսուս պատասխանեց. – Դուն որ Իսրայէլի ժողովուրդին վրայ ուսուցիչ կարգուած ես, ատիկա չե՞ս գիտեր։</verse>
				<verse number="11">Լաւ գիտցիր, թէ ինչ որ գիտենք՝ կը խօսինք եւ ինչ որ տեսանք՝ անոր մասին կը վկայենք, բայց մեր վկայութիւնը չէք ընդունիր։</verse>
				<verse number="12">Եթէ երկրաւոր բաներու մասին խօսեցայ ձեզի եւ չէք հաւատար, ինչպէ՞ս պիտի հաւատաք ինծի՝ եթէ երկնաւոր բաներու մասին խօսիմ։ –</verse>
				<verse number="13">Ո՛չ ոք երկինք ելաւ՝ բացի Մարդու Որդիէն, որ երկինքէն իջաւ, եւ որ երկինքի մէջ է։</verse>
				<verse number="14">Եւ ինչպէս Մովսէս պղինձէ օձը բարձրացուց անապատին մէջ, նոյնպէս ալ Մարդու Որդին պէտք է բարձրանայ,</verse>
				<verse number="15">որպէսզի անոր հաւատացողը յաւիտենական կեանք ունենայ։</verse>
				<verse number="16">Որովհետեւ Աստուած ա՛յնքան սիրեցաշխարհը, որ մինչեւ իսկ իր միածին Որդին տուաւ, որպէսզի անոր հաւատացողը չկորսուի, այլ յաւիտենական կեանք ունենայ։</verse>
				<verse number="17">Որովհետեւ Աստուած իր Որդին աշխարհ ղրկեց՝ ո՛չ թէ որպէսզի աշխարհը դատապարտէ, այլ որպէսզի աշխարհը փրկէ։</verse>
				<verse number="18">Ով որ կը հաւատայ անոր՝ չի դատապարտուիր. իսկ ով որ չի հաւատար անոր՝ արդէն իսկ դատապարտուած է, Աստուծոյ միածին Որդիին չհաւատալուն համար։ –</verse>
				<verse number="19">Եւ դատապարտութիւնը այս է.– Լոյսը աշխարհ եկաւ, բայց մարդիկ խաւարը լոյսէն աւելի սիրեցին, որովհետեւ չարութիւն կը գործէին։</verse>
				<verse number="20">Ով որ չար գործ կը կատարէ՝ կ՚ատէ լոյսը եւ լոյսին չի գար, որպէսզի իր գործերը չյայտնուին։</verse>
				<verse number="21">Սակայն ով որ կը կատարէ ինչ որ ճշմարիտ է՝ լոյսին կու գայ, որպէսզի յայտնի ըլլայ թէ իր գործերը Աստուծոյ կամքին համաձայն գործուած են։</verse>
				<verse number="22">Այս հանդիպումէն ետք Յիսուս իր աշակերտներով Հրէաստանի գաւառները գնաց, ուր անոնց հետ կը շրջէր ու կը մկրտէր։</verse>
				<verse number="23">Եկաւ Այենոն, Սաղիմի մօտիկ, ուր Յովհաննէս ալ մկրտութիւն կ՚ընէր, որովհետեւ առատ ջուր կար հոն։ Ժողովուրդը Յովհաննէսին կու գար եւ կը մկրտուէր։</verse>
				<verse number="24">Ասիկա կը պատահէր Յովհաննէսի բանտարկութենէն առաջ։</verse>
				<verse number="25">Յովհաննէսի աշակերտներէն ոմանք Հրեայի մը հետ սկսան վիճաբանիլ՝ մաքրութեան վերաբերող ծէսերու մասին։</verse>
				<verse number="26">Այդ աշակերտները Յովհաննէսին եկան եւ ըսին. – Վարդապե՛տ, ան որ քեզի հետ էր Յորդանան գետին միւս կողմը եւ որուն մասին վկայութիւն տուիր, ահաւասիկ ինք ալ կը մկրտէ, ու բոլորն ալ իրեն կ՚երթան։</verse>
				<verse number="27">Յովհաննէս պատասխանեց. – Մարդ ինքնիրմէ ոչինչ կրնայ ընել, եթէ իրեն վերէն՝ Աստուծմէ տրուած չէ։</verse>
				<verse number="28">Դուք ներկայ էիք, երբ ձեզի ըսի՝ թէ ես Քրիստոսը չեմ, այլ իրմէ առաջ ղրկուած մէկը։</verse>
				<verse number="29">Ով որ հարսը ունի՝ ա՛ն է փեսան. իսկ փեսային բարեկամը, որ մօտը կանգնած է, փեսային ձայնը լսելով մեծապէս կ՚ուրախանայ։ Ես նոյն այդ ուրախութիւնն է որ ունիմ, եւ իմ ուրախութիւնս կատարեալ է։</verse>
				<verse number="30">Ասկէ ետք իր հեղինակութիւնը պէտք է զօրանայ, իսկ ես հրապարակէ պէտք է քաշուիմ։ –</verse>
				<verse number="31">Ան որ Աստուծմէ կու գայ՝ բոլորէն գերիվեր է։ Ան որ այս աշխարհէն է՝ այս աշխարհին կը պատկանի եւ երկրաւոր բաներու մասին կը խօսի. ան որ երկինքէն կու գայ՝ բոլորէն գերիվեր է.</verse>
				<verse number="32">անիկա կը վկայէ իր տեսածներուն եւ լսածներուն մասին, սակայն իր վկայութիւնը ոչ ոք կ՚ընդունի։</verse>
				<verse number="33">Ով որ անոր վկայութիւնը կ՚ընդունի, հաստատած կ՚ըլլայ թէ Աստուած ճշմարիտ է։</verse>
				<verse number="34">Ան որ Աստուծոյ կողմէ ղրկուած է՝ Աստուծոյ խօսքերը կը քարոզէ, որովհետեւ Աստուած իր Հոգին ամբողջապէս անոր տուած է։</verse>
				<verse number="35">Հայրը կը սիրէ Որդին եւ ամէն ինչ անոր յանձնած է։</verse>
				<verse number="36">Ով որ կը հաւատայ Որդիին՝ յաւիտենական կեանքը կ՚ունենայ, իսկ ան որ չի հնազանդիր Որդիին՝ կեանք պիտի չունենայ, այլ՝ Աստուծոյ պատիժը պիտի գայ անոր վրայ։</verse>
			</chapter>
			<chapter number="4">
				<verse number="1">Փարիսեցիները լսեցին թէ Յիսուս շատ աւելի հետեւորդներ կը շահի ու կը մկրտէ՝ քան Յովհաննէսը։</verse>
				<verse number="2">(Թէեւ Յիսուս անձամբ չէր մկրտեր, այլ իր աշակերտներն էին մկրտողները)։ Յիսուս երբ իմացաւ այդ մասին,</verse>
				<verse number="3">ձգեց Հրէաստանը եւ կրկին գնաց Գալիլեա։</verse>
				<verse number="4">Ստիպուած էր Սամարիայէն անցնիլ։</verse>
				<verse number="5">Ճամբուն վրայ եկաւ Սիւքար, որ Սամարիայի քաղաքներէն մէկն էր, մօտիկը այն տեղին, որ Յակոբ իր զաւակին՝ Յովսէփի տուած էր։</verse>
				<verse number="6">Հոն կը գտնուէր նաեւ Յակոբի ջրհորը։ Յիսուս ճամբորդութենէն յոգնած՝ նստաւ ջրհորին քով։ Գրեթէ կէսօր էր։</verse>
				<verse number="7">Սամարացի կին մը եկաւ ջուր քաշելու։ Յիսուս ըսաւ անոր. – Ջուր տուր ինծի։</verse>
				<verse number="8">(Մինչ այդ, աշակերտները քաղաք գացած էին ուտելիք գնելու համար)։</verse>
				<verse number="9">Սամարացի կինը ըսաւ. – Դուն որ Հրեայ մըն ես, ինչպէ՞ս ինձմէ՝ Սամարացի կնոջմէ մը խմելու ջուր կ՚ուզես։ (Քանի Հրեաները Սամարացիներուն հետ երբեք չեն յարաբերիր)։</verse>
				<verse number="10">Յիսուս պատասխանեց. – Եթէ գիտնայիր Աստուծոյ պարգեւը եւ թէ ո՛վ է որ քեզի կ՚ըսէ՝ ջուր տուր ինծի, հաւանաբարդո՛ւն իրմէջուր պիտի ուզէիր, եւ անիկա քեզի կենսատու ջուր պիտի տար։</verse>
				<verse number="11">Կինը ըսաւ. – Տէ՛ր, դուն դոյլ անգամ չունիս, եւ ջրհորը խորունկ է. ուրեմն ուրկէ՞ պիտի ունենաս կենսատու ջուրը։</verse>
				<verse number="12">Միթէ դուն աւելի՞ մեծ մէկն ես, քան մեր նախահայրը՝ Յակոբը, որ այս ջրհորը տուաւ մեզի, ուրկէ խմեցին ինք, իր որդիներն ու իր անասունները։</verse>
				<verse number="13">Յիսուս պատասխանեց. – Ով որ այս ջուրէն խմէ՝ դարձեալ պիտի ծարաւնայ,</verse>
				<verse number="14">բայց ով որ իմ տալիք ջուրէս խմէ՝ յաւիտեան պիտի չծարաւնայ։ Ընդհակառակը, ջուրը որ ես պիտի տամ՝ անոր մէջ պիտի վերածուի աղբիւրի մը, որ ջուր կը ցայտէ եւ յաւիտենական կեանք կու տայ։</verse>
				<verse number="15">Կինը ըսաւ. – Տէ՜ր, տո՛ւր ինծի այդ ջուրը, որպէսզի այլեւս չծարաւնամ եւ հոս չգամ ջուր քաշելու համար։</verse>
				<verse number="16">Յիսուս ըսաւ. – Գնա՛ ամուսինդ կանչէ եւ կրկին հոս եկուր։ –</verse>
				<verse number="17">Ամուսին չունիմ,– պատասխանեց կինը։ Յիսուս ըսաւ. – Ճի՛շդ ըսիր, թէ ամուսին չունիս.</verse>
				<verse number="18">որովհետեւ հինգ ամուսին ունեցեր ես, եւ ան՝ որուն հետ որ կ՚ապրիս, ամուսինդ չէ. ատիկա շիտակ ըսիր։</verse>
				<verse number="19">Կինը ըսաւ. – Տէ՛ր, ինծի կը թուի թէ դուն մարգարէ ես։</verse>
				<verse number="20">Մեր հայրերը այս լերան վրայ զԱստուած պաշտեցին, բայց դուք՝ Հրեաներդ, կ՚ըսէք՝ թէ Երուսաղէմն է միակ այն վայրը, ուր պէտք է զԱստուած պաշտել։</verse>
				<verse number="21">Յիսուս ըսաւ. – Ո՜վ կին, հաւատա՛ ինծի, թէ ժամանակը կու գայ՝ երբ ո՛չ այս լերան վրայ եւ ո՛չ ալ Երուսաղէմի մէջ պիտի պաշտէք Հայրը։</verse>
				<verse number="22">Դուք՝ Սամարացիներդ զԱստուած կը պաշտէք առանց զայն ճանչնալու, մինչ մենք՝ Հրեաներս, զԱստուած կը պաշտենք՝ ճանչնալով զանիկա, որովհետեւ փրկութիւնը Հրեաներէն պիտի գայ։</verse>
				<verse number="23">Բայց ժամանակը կու գայ եւ արդէն իսկ եկած է, երբ ճշմարիտ երկրպագուները հոգիով եւ ճշմարտութեամբ պիտի պաշտեն Հայրը, որովհետեւ Հայրն ալ կ՚ուզէ որ իր երկրպագուները այդպիսին ըլլան։</verse>
				<verse number="24">Հոգի է Աստուած, եւ անոր երկրպագուները պէտք է հոգիով եւ ճշմարտութեամբ զայն պաշտեն։</verse>
				<verse number="25">Կինը ըսաւ Յիսուսի. – Գիտեմ թէ Մեսիան, այսինքն Քրիստոսը պիտի գայ. երբ անիկա գայ՝ ամէն ինչ պիտի պատմէ մեզի։</verse>
				<verse number="26">Յիսուս ըսաւ. – Ե՛ս եմ անիկա, ես՝ որ հետդ կը խօսիմ։</verse>
				<verse number="27">Ճիշդ այդ ատեն աշակերտները վերադարձան եւ զարմացան որ Յիսուս կնոջ հետ կը խօսէր. բայց անոնցմէ ոչ ոք հարցուց՝ «Ի՞նչ կ՚ուզես», կամ «Ի՞նչ կը խօսիս անոր հետ»։</verse>
				<verse number="28">Այն ատեն կինը իր սափորը ձգեց եւ քաղաք գնաց եւ այնտեղի մարդոց ըսաւ. –</verse>
				<verse number="29">Եկէք տեսէք. մարդ մը կայ, որ իմ բոլոր ըրածներս ըսաւ ինծի։ Արդեօք ա՞ն է Քրիստոսը։</verse>
				<verse number="30">Անոնք քաղաքէն ելան եւ եկան Յիսուսի մօտ։</verse>
				<verse number="31">Մինչ այդ աշակերտները կ՚աղաչէին Յիսուսի՝ ըսելով. – Վարդապե՛տ, հաց կեր։</verse>
				<verse number="32">Յիսուս պատասխանեց. – Ես ուտելիք կերակուր մը ունիմ, որ դուք չէք գիտեր։</verse>
				<verse number="33">Աշակերտները սկսան իրարու հարցնել. – Արդեօք մէկը իրեն կերակուր բերա՞ւ։</verse>
				<verse number="34">Յիսուս ըսաւ. – Իմ կերակուրս այն է՝ որ գործադրեմ զիս ղրկողին կամքը եւ լրումին հասցնեմ անոր գործը։</verse>
				<verse number="35">Դուք չէ՞ք ըսեր. «Չորս ամիսէն հունձքի ժամանակը կու գայ»։ Բայց ես կ՚ըսեմ ձեզի.– Բարձրացուցէ՛ք ձեր աչքերը եւ դիտեցէ՛ք արտերը. որովհետեւ դեղնած են եւ հնձուելու պատրաստ։</verse>
				<verse number="36">Հնձողը իր վարձքը կ՚առնէ եւ յաւիտենական կեանքի համար հունձք կը հաւաքէ, որպէսզի ցանողն ու հնձողը միասին ուրախանան։</verse>
				<verse number="37">Շատ շիտակ է ըսուած խօսքը. «Ցանողը ուրիշ, հնձողը ուրիշ»։</verse>
				<verse number="38">Ես ձեզ ղրկեցի հնձելու այն՝ որուն համար դուք աշխատանք չէիք տարած։ Ուրիշներ աշխատեցան եւ դուք անոնց յոգնութենէն օգտուեցաք։</verse>
				<verse number="39">Այդ քաղաքէն շատ մը Սամարացիներ հաւատացին Յիսուսի, կնոջ տուած այն վկայութեան վրայ, թէ՝ «Իմ բոլոր ըրածներս ըսաւ ինծի»։</verse>
				<verse number="40">Հետեւաբար երբ Սամարացիները եկան Յիսուսի մօտ, աղաչեցին որ իրենց մօտ մնայ. եւ Յիսուս երկու օր հոն մնաց։</verse>
				<verse number="41">Տակաւին ուրիշ շատեր ալ հաւատացին իրեն՝ իր խօսքերուն համար։</verse>
				<verse number="42">Անոնք կնոջ կ՚ըսէին. – Ասկէ ետք կը հաւատանք՝ ո՛չ թէ քու խօսքիդ համար, այլ որովհետեւ մենք անձամբ լսեցինք զինք եւ գիտենք թէ ճշմարտապէս ի՛նքն է աշխարհի Փրկիչը։</verse>
				<verse number="43">Երկու օր ետք Յիսուս հոնկէ մեկնեցաւ եւ Գալիլեա գնաց։</verse>
				<verse number="44">Յիսուս ինք ըսած էր, թէ մարգարէն իր գաւառին մէջ յարգ չունի,</verse>
				<verse number="45">բայց երբ Գալիլեա հասաւ, Գալիլեացիները զինք ընդունեցին, որովհետեւ իրենք ալ տօնին առիթով Երուսաղէմ գացեր էին եւ տեսեր այն բոլոր հրաշքները, որ գործեր էր տօնին ժամանակ։</verse>
				<verse number="46">Յիսուս դարձեալ եկաւ Գալիլեայի Կանա քաղաքը, ուր ջուրը գինիի փոխած էր։ Պալատական մարդ մը կար, որուն որդին հիւանդ էր Կափառնաումի մէջ։</verse>
				<verse number="47">Անիկա երբ լսեց թէ Յիսուս Հրէաստանէն Գալիլեա եկած է, գնաց Յիսուսի մօտ եւ աղաչեց որ Կափառնաում երթայ եւ բժշկէ իր որդին, որ մահամերձ էր։</verse>
				<verse number="48">Յիսուս ըսաւ անոր. – Մինչեւ որ նշաններ եւ հրաշքներ չտեսնէք՝ պիտի չհաւատաք։</verse>
				<verse number="49">Պալատականը ըսաւ. – Տէ՛ր, երթա՛նք, քանի տակաւին զաւակս չէ մեռած։</verse>
				<verse number="50">Յիսուս ըսաւ. – Գնա՛, զաւակդ ողջ է։ Պալատականը հաւատաց Յիսուսի խօսքին ու գնաց։</verse>
				<verse number="51">Մինչ կ՚երթար, իր ծառաները դիմաւորեցին զինք եւ աւետեցին՝ ըսելով. – Տղադ առողջացաւ։ –</verse>
				<verse number="52">Ո՞ր ժամուն ապաքինեցաւ զաւակս,– հարցուց պալատականը ծառաներուն։ Անոնք պատասխանեցին. – Երէկ կէսօրէ ետք ժամը մէկ էր, երբ տաքութիւնը գնաց։</verse>
				<verse number="53">Այն ատեն հայրը անդրադարձաւ՝ թէ ճիշդ այն ժամուն էր, երբ Յիսուս ըսաւ իրեն՝ «Գնա՛, զաւակդ ողջ է»։ Եւ ինք ու իր ամբողջ ընտանիքը հաւատացին։</verse>
				<verse number="54">Ասիկա երկրորդ հրաշքն էր, որ Յիսուս կատարեց Հրէաստանէն Գալիլեա գալէն ետք։</verse>
			</chapter>
			<chapter number="5">
				<verse number="1">Դարձեալ հրէական տօն մըն էր, եւ Յիսուս Երուսաղէմ գնաց։</verse>
				<verse number="2">Երուսաղէմ քաղաքի «Ոչխարներու դուռ» ին քով աւազան մը կար, Եբրայերէն Բեթհեզդա կոչուած, որ հինգ սրահներ ունէր։</verse>
				<verse number="3">Այդ սրահներուն մէջ բազմաթիւ հիւանդներ կային — կոյրեր, կաղեր, գօսացածներ — որոնք կը սպասէին աւազանի ջուրերուն խառնուելուն։</verse>
				<verse number="4">Ժամանակ առ ժամանակ Տիրոջ հրեշտակը կ՚իջնէր աւազանին մէջ եւ ջուրը կը խառնէր. եւ ով որ ջուրը շարժելունպէս առաջին անգամ աւազան կ՚իջնէր, իր հիւանդութենէն կը բժշկուէր։</verse>
				<verse number="5">Հոն մարդմըկար, որերեսունութըտարիէիվեր հիւանդ էր։</verse>
				<verse number="6">Յիսուս երբ տեսաւ զայն հոն պառկած, եւ գիտնալով որ երկար ատեն հիւանդ պառկած է, ըսաւ. – Կ՚ուզե՞ս առողջանալ։</verse>
				<verse number="7">Հիւանդը պատասխանեց. – Տէ՛ր, մէկը չունիմ որ ջուրերը շարժած ատեն զիս աւազան իջեցնէ. եւ մինչ ես կը դանդաղիմ, ուրիշը ինձմէ առաջ կ՚իջնէ աւազան։</verse>
				<verse number="8">Յիսուս ըսաւ անոր. – Ե՛լ, մահիճդ առ ու քալէ՛։</verse>
				<verse number="9">Մարդը վայրկեանին առողջացաւ, ելաւ, առաւ մահիճը եւ սկսաւ քալել։ Եւ այդ օրը Շաբաթ էր։</verse>
				<verse number="10">Հրեայ ղեկավարները բժշկուած մարդուն ըսին. – Օրը Շաբաթ է եւ Օրէնքին դէմ է մահիճդ շալկելը։</verse>
				<verse number="11">Մարդը պատասխանեց. – Զիս բժշկողը ի՛նք ըսաւ ինծի՝ «Մահիճդ առ ու քալէ»։</verse>
				<verse number="12">Անոնք հարցուցին. – Ո՞վ է այդ մարդը որ քեզի ըսաւ՝ «Մահիճդ առ ու քալէ»։</verse>
				<verse number="13">Բայց բժշկուած մարդը չէր գիտեր թէ ով է, որովհետեւ Յիսուս հեռացած էր այդտեղ գտնուող ամբոխին մէջէն։</verse>
				<verse number="14">Այս դէպքէն ետք Յիսուս մարդը տաճարին մէջ գտաւ եւ ըսաւ անոր. – Ահա առողջացար. այլեւս մի՛ մեղանչեր, որպէսզի աւելի գէշը չպատահի քեզի։</verse>
				<verse number="15">Մարդը գնաց եւ Հրեայ ղեկավարներուն պատմեց՝ ըսելով, թէ Յիսուսն էր զինք բժշկողը։</verse>
				<verse number="16">Այս պատճառով անոնք սկսան հալածել Յիսուսը, որովհետեւ Շաբաթ օրով այս բաները կը կատարէր։</verse>
				<verse number="17">Յիսուս պատասխանեց անոնց. – Իմ Հայրս մինչեւ հիմա կը գործէ, ես ալ կը գործեմ։</verse>
				<verse number="18">Այս խօսքին համար Հրեաները առաւել եւս կ՚ուզէին զինք սպաննել, որովհետեւ ո՛չ միայն Շաբաթ օրը չէր պահեր, այլ նաեւ զԱստուած իր Հայրը կը կոչէր՝ ինքզինք Աստուծոյ հաւասար ընելով։</verse>
				<verse number="19">Յիսուս ըսաւ անոնց. – Հաստատ գիտցէք, թէ Մարդու Որդին ինք իրմէ ոչինչ կը կատարէ, այլ կը կատարէ միայն այն՝ ինչ որ կը տեսնէ թէ Հայրը կը կատարէ։ Որովհետեւ ինչ որ Հայրը կը գործէ, Որդին ալ նոյնը կը գործէ։</verse>
				<verse number="20">Հայրը կը սիրէ Որդին եւ անոր ցոյց կու տայ ինչ որ ինք կը կատարէ։ Տակաւին ձեր տեսածներէն աւելի սքանչելի գործեր ալ ցոյց պիտի տայ Որդիին, այնպէս որ դուք պիտի զարմանաք։</verse>
				<verse number="21">Ինչպէս որ Հայրը մեռելները կը յարուցանէ եւ կեանք կու տայ անոնց, նոյնպէս ալ Որդին կեանք կու տայ իր ուզածներուն։</verse>
				<verse number="22">Եւ Հայրը ոեւէ մէկը չի դատեր, այլ դատելու իշխանութիւնը ամբողջութեամբ յանձնած է Որդիին,</verse>
				<verse number="23">որպէսզի բոլորն ալ պատուեն Որդին, ինչպէս որ Հայրը կը պատուեն։ Ան որ չի պատուեր Որդին, չի պատուեր Հայրը որ զայն ղրկած է։</verse>
				<verse number="24">Լաւ գիտցէք, ով որ իմ խօսքերս կը լսէ եւ կը հաւատայ անոր՝ որ զիս ղրկեց, յաւիտենական կեանք ունի եւ պիտի չդատապարտուի, որովհետեւ արդէն իսկ մահէն կեանքի անցած է։</verse>
				<verse number="25">Հաստա՛ տ գիտցէք, ժամանակ կու գայ եւ արդէն իսկ եկած է, երբ մեռելները Աստուծոյ Որդիին ձայնը պիտի լսեն եւ լսողները պիտի ապրին։</verse>
				<verse number="26">Որովհետեւ, ինչպէս որ Հայրը կեանք պարգեւելու զօրութիւնը ունի իր մէջ, այդ զօրութիւնը տուած է նաեւ Որդիին։</verse>
				<verse number="27">Նոյնպէս ալ դատելու իշխանութիւնը տուաւ Որդիին, որովհետեւ անիկա Մարդու Որդին է։</verse>
				<verse number="28">Ուրեմն մի՛ զարմանաք որ ըսի, թէ ահա կու գայ ժամանակը, երբ բոլոր անոնք որոնք գերեզմաններու մէջ են՝ պիտի լսեն անոր ձայնը</verse>
				<verse number="29">եւ դուրս գան. անոնք որ բարիք գործած են՝ յարութիւն պիտի առնեն եւ ապրին, իսկ անոնք որ չարիք գործած են՝ յարութիւն պիտի առնեն եւ դատապարտուին։</verse>
				<verse number="30">Ես ինձմէ չեմ կրնար դատել, այլ կը դատեմ այնպէս՝ ինչպէս Հօրմէս կը լսեմ. եւ ուրեմն իմ դատաստանս արդար է, որովհետեւ կը գործադրեմ ո՛չ թէ իմ կամքս, այլ կամքը անոր՝ որ զիս ղրկեց։ –</verse>
				<verse number="31">Եթէ իմ անձիս մասին վկայողը ե՛ս ըլլայի, այդ վկայութիւնը կրնայիք չընդունիլ։</verse>
				<verse number="32">Սակայն իմ մասիս ուրիշն է որ կը վկայէ, եւ գիտեմ թէ իմ մասիս անոր վկայութիւնը ճշմարիտ է։</verse>
				<verse number="33">Դուք մարդ ղրկեցիք Յովհաննէսին, եւ անիկա ճշմարտութեան ի նպաստ վկայութիւն տուաւ։</verse>
				<verse number="34">Բայց ես պէտք չունիմ մարդու մը կողմէ տրուած վկայութեան։ Ասիկա կ՚ըսեմ, որպէսզի դուք փրկուիք։</verse>
				<verse number="35">Յովհաննէս այն առկայծ ճրագն էր, որ կը շողար. եւ դուք ուզեցիք որոշ ատեն մը անոր լոյսով ուրախանալ։</verse>
				<verse number="36">Բայց ես իմ մասիս տրուած վկայութիւն մը ունիմ, որ աւելի մեծ է քան Յովհաննէսի տուած վկայութիւնը։ Այն գործերը, որ Հայրս տուաւ ինծի որ կատարեմ, նոյնինքն այդ կատարած գործերս են որ կը վկայեն իմ մասիս՝ թէ Հայրը զիս ղրկեց։</verse>
				<verse number="37">Եւ Հայրը որ զիս ղրկեց՝ ի՛նք է որ իմ մասիս կը վկայէ։ Դուք երբեք չէք լսած անոր ձայնը եւ ոչ ալ տեսած անոր դէմքը.</verse>
				<verse number="38">ոչ իսկ իր խօսքը տեղ գտած է ձեր սիրտերուն մէջ, քանի դուք չէք հաւատար անոր՝ որ ինք ղրկեց։</verse>
				<verse number="39">Քննեցէ՛ք Սուրբ գիրքերը, քանի կը կարծէք թէ անոնցմով յաւիտենական կեանք պիտի ունենաք. եւ նոյն գիրքերն են որ կը վկայեն իմ մասիս։</verse>
				<verse number="40">Դուք, սակայն, չէք ուզեր ինծի գալ՝ կեանքը ունենալու համար։</verse>
				<verse number="41">Ես մարդոցմէ փառաբանութիւն ընդունելու պէտք չունիմ։</verse>
				<verse number="42">Բայց ձեզ կը ճանչնամ եւ գիտեմ թէ Աստուծոյ հանդէպ սէր չունիք ձեր սիրտերուն մէջ։</verse>
				<verse number="43">Ես Հօրս անունով եկայ, բայց դուք չէք ընդունիր զիս. մինչդեռ եթէ մէկը ինքն իր անունով գայ՝ պիտի է ընդունիք զայն։</verse>
				<verse number="44">Ինչպէ՞ս ինծի պիտի հաւատաք, երբ դուք իրարմէ փառաբանութիւն կ՚ընդունիք, եւ չէք փնտռեր այն փառաբանութիւնը որ կու գայ միակ Աստուծմէ։</verse>
				<verse number="45">Մի՛ կարծէք թէ ես ձեզ պիտի ամբաստանեմ Հօրս դիմաց։ Մովսէս, որուն վրայ ձեր յոյսը դրած էք, ի՛նք պիտի ամբաստանէ ձեզ։</verse>
				<verse number="46">Որովհետեւ եթէ Մովսէսի հաւատայիք՝ անշուշտ ինծի ալ պիտի հաւատայիք, որովհետեւ անիկա իմ մասիս է որ գրած է։</verse>
				<verse number="47">Բայց եթէ անոր գրածին չէք հաւատար, ի՞նչպէս իմ խօսքերուս պիտի հաւատաք։</verse>
			</chapter>
			<chapter number="6">
				<verse number="1">Ասկէ ետք Յիսուս Գալիլեայի լիճին դիմացի կողմըանցաւ։ Լիճը Տիբերիայի լիճ ալ կը կոչուէր։</verse>
				<verse number="2">Մեծ բազմութիւն մը հետեւեցաւ իրեն, քանի կը տեսնէին հիւանդներուն վրայ իր կատարած հրաշքները։</verse>
				<verse number="3">Յիսուս լեռ ելաւ եւ իր աշակերտներուն հետ հոն նստաւ։</verse>
				<verse number="4">Հրեաներու Զատիկի տօնը մօտ էր։</verse>
				<verse number="5">Յիսուս աչքերը բարձրացնելով՝ տեսաւ մեծ բազմութիւն մը, որ իրեն կու գար, ու հարցուց Փիլիպպոսի. – Ուրկէ՞ գնենք բաւական հաց, որ ասոնք ուտեն։</verse>
				<verse number="6">Ասիկա ըսաւ՝ փորձելու համար Փիլիպպոսը, քանի ինք իր ընելիքը գիտէր։</verse>
				<verse number="7">Փիլիպպոս պատասխանեց. – Երկու հարիւր արծաթ դահեկանի հաց ալ պիտի չբաւէ ասոնց, նոյնիսկ եթէ իւրաքանչիւրը պատառ մը առնէ։</verse>
				<verse number="8">Իր աշակերտներէն ուրիշ մէկը, Անդրէասը, որ Սիմոն Պետրոսի եղբայրն էր, ըսաւ. –</verse>
				<verse number="9">Հոս պատանի մը կայ, որ գարիի հինգ հաց եւ երկու ձուկ ունի. բայց ատիկա ի՞նչ կ՚ընէ այսքան մարդոց համար։ –</verse>
				<verse number="10">Նստեցուցէ՛ք ժողովուրդը,– ըսաւ Յիսուս։ Խոտը առատ էր հոն. եւ շուրջ հինգ հազար մարդիկ նստան գետին։</verse>
				<verse number="11">Յիսուս առաւ հացը, շնորհակալութիւն յայտնեց Աստուծոյ եւ բաժնեց նստողներուն։ Ձուկերը առնելով՝ նոյնը ըրաւ, եւ ժողովուրդը առաւ՝ ո՛րքան որ ուզեց։</verse>
				<verse number="12">Երբ կշտացան, Յիսուս ըսաւ իր աշակերտներուն. – Հաւաքեցէ՛ք աւելցած կտորները, որպէսզի բան չկորսուի։</verse>
				<verse number="13">Աշակերտները հաւաքեցին բազմացած հինգ գարիի հացերու կտորները, որոնք աւելցան ժողովուրդին կերածէն, եւ տասներկու սակառ լեցուցին։</verse>
				<verse number="14">Իսկ մարդիկ երբ Յիսուսի գործած այս հրաշքը տեսան, ըսին. – Իրապէս որ ասիկա է մարգարէն, որ աշխարհ պիտի գար։</verse>
				<verse number="15">Յիսուս երբ գիտցաւ թէ պիտի գան զինք բռնութեամբ թագաւոր ընելու, դարձեալ լեռը ելաւ, առանձինն։</verse>
				<verse number="16">Երեկոյեան, Յիսուսի աշակերտները լիճին եզերքը իջան</verse>
				<verse number="17">եւ նաւակ մտնելով՝ սկսան երթալ լիճին դիմացի կողմը, դէպի Կափառնաում։ Երբ մթնցաւ, տակաւին Յիսուս իրենց չէր եկած։</verse>
				<verse number="18">Լիճը զօրաւոր հովէն կ՚ալեկոծէր։</verse>
				<verse number="19">Աշակերտները հազիւ հինգ կամ վեց քիլոմեթր նաւարկած էին, երբ տեսան Յիսուսը, որ լիճին վրայէն քալելով կը մօտենար նաւակին։ Բոլորը սարսափեցան։</verse>
				<verse number="20">Յիսուս ըսաւ անոնց. – Ես եմ, մի՛ վախնաք։</verse>
				<verse number="21">Անոնք կ՚ուզէին զինք նաւակին մէջ առնել, բայց արդէն նաւակը հասաւ այն տեղը, ուր կ՚երթային։</verse>
				<verse number="22">Յաջորդ օր, ժողովուրդը՝ որ մնացած էր լիճին միւս կողմը, տեսաւ թէ հոն միայն մէկ նաւակ կար, որուն մէջ Յիսուսի աշակերտները մտան եւ առանձինն գացին. իսկ Յիսուս աշակերտներուն հետ նաւակ չմտաւ։</verse>
				<verse number="23">Յետոյ Տիբերիայէն ուրիշ նաւակներ ալ եկան հոն, ուր Յիսուս Աստուծոյ գոհութիւն տալով բազմացուցած էր հացը եւ տուած ժողովուրդին, որպէսզի ուտեն։</verse>
				<verse number="24">Ժողովուրդը տեսնելով թէ Յիսուս հոն չէր, ոչ ալ իր աշակերտները, նաւակները առին եւ Կափառնաում եկան Յիսուսը փնտռելու համար։</verse>
				<verse number="25">Երբ զինք գտան լիճին միւս կողմը, հարցուցին. – Վարդապե՛տ, ե՞րբ եկար հոս։</verse>
				<verse number="26">Յիսուս անոնց պատասխանեց. – Կ՚ըսեմ ձեզի, վստահաբար դուք զիս կը փնտռէք՝ ո՛չ թէ որովհետեւ հրաշքներ տեսաք, այլ որովհետեւ այդ հացէն կերաք եւ կշտացաք։</verse>
				<verse number="27">Փոխանակ կորստական ուտելիքը փնտռելու, ջանացէք ապահովել այն կերակուրը որ յաւիտենական կեանքի մէջ կը մնայ։ Այդ կերակուրը Մարդու Որդին պիտի տայ ձեզի, որովհետեւ Հայրն Աստուած իր հաւանութեան կնիքը դրաւ անոր վրայ։</verse>
				<verse number="28">Անոնք հարցուցին. – Ի՞նչ ընենք, որ Աստուծոյ ուզածը կատարած ըլլանք։</verse>
				<verse number="29">Յիսուս անոնց պատասխանեց. – Աստուծոյ ուզած գործը այն է, որ հաւատաք անոր՝ որ ինք ղրկեց։</verse>
				<verse number="30">Անոնք ըսին. – Ի՞նչ հրաշք պիտի գործես, որպէսզի տեսնենք եւ քեզի հաւատանք. ի՞նչ պիտի ընես։</verse>
				<verse number="31">Մեր հայրերը մանանան կերան անապատին մէջ, ինչպէս գրուած է. «Անոնց երկինքէն հաց տուաւ ուտելու համար»։</verse>
				<verse number="32">Յիսուս անոնց ըսաւ. – Ճշմարտութիւնը կ՚ըսեմ ձեզի, թէ ինչ որ Մովսէս ձեզի տուաւ՝ երկինքէն իջած հացը չէր։ Հայրս է որ ձեզի կու տայ երկինքէն իջած ճշմարիտ հացը։</verse>
				<verse number="33">Որովհետեւ Աստուծոյ տուած հացը ան է՝ որ երկինքէն կ՚իջնէ եւ կեանք կու տայ աշխարհին ։</verse>
				<verse number="34">Անոնք ըսին. – Տէ՜ր, մի՛շտ տուր մեզի այդ հացը։</verse>
				<verse number="35">Յիսուս ըսաւ անոնց. – Ես եմ կեանքի հացը։ Ան որ ինծի կու գայ՝ բնաւ պիտի չանօթենայ եւ ան որ ինծի կը հաւատայ՝ երբեք պիտի չծարաւնայ։</verse>
				<verse number="36">Բայց հիմա ըսի ձեզի, տեսաք ալ զիս, եւ տակաւին չէք հաւատար։</verse>
				<verse number="37">Բոլոր անոնք որ Հայրը ինծի կու տայ՝ ինծի պիտի գան, եւ ես ինծի եկողը պիտի չմերժեմ.</verse>
				<verse number="38">որովհետեւ ես երկինքէն իջայ՝ ո՛չ թէ իմ կամքս կատարելու, այլ կամքը անոր՝ որ զիս ղրկեց։</verse>
				<verse number="39">Զիս ղրկող Հօրս կամքն է, որ չկորսնցնեմ ո՛չ իսկ մէկը բոլոր անոնցմէ՝ որ ինծի տուաւ, այլ յարուցանեմ զայն վերջին օրը։</verse>
				<verse number="40">Հօրս կամքը հետեւեալն է.– Ով որ տեսնէ Որդին եւ հաւատայ անոր՝ յաւիտենական կեանք պիտի ունենայ, եւ ես պիտի յարուցանեմ զայն վերջին օրը։</verse>
				<verse number="41">Հրեաները սկսան տրտնջալ իրեն դէմ, որովհետեւ ըսած էր՝ թէ «Ես եմ երկինքէն իջած հացը»,</verse>
				<verse number="42">եւ կը հարցնէին. – Այս մարդը Յովսէփի որդին՝ Յիսուսը չէ՞, որուն հայրն ու մայրը կը ճանչնանք. ինչպէ՞ս ուրեմն կ՚ըսէ՝ «Ես երկինքէն իջայ»։</verse>
				<verse number="43">Յիսուս անոնց պատասխանեց. – Կը բաւէ՛ դուք ձեզի քրթմնջէք։</verse>
				<verse number="44">Ոեւէ մէկը չի կրնար ինծի գալ՝ եթէ զիս ղրկող Հայրը զայն ինծի չբերէ. եւ ես պիտի յարուցանեմ զայն վերջին օրը։</verse>
				<verse number="45">Մարգարէութիւններուն մէջ գրուած է. «Ամէն մարդ Աստուծմէ սորված պիտի ըլլայ»։ Ով որ Հօրմէս կը լսէ եւ իրմէ կը սորվի՝ ինծի կու գայ։</verse>
				<verse number="46">Ոչ ոք Հայրը տեսած է, բացի անկէ՝ որ Աստուծմէ է, որովհետեւ միայն անիկա տեսած է Հայրը։</verse>
				<verse number="47">Ու ես կ՚ըսեմ ձեզի, թէ ով որ ինծի հաւատայ՝ յաւիտենական կեանք ունի։</verse>
				<verse number="48">Ե՛ս եմ կեանքի հացը։</verse>
				<verse number="49">Ձեր հայրերը մանանան կերան անապատին մէջ, բայց մեռան.</verse>
				<verse number="50">մինչդեռ ով որ ուտէ երկինքէն իջած այս հացէն՝ պիտի չմեռնի։</verse>
				<verse number="51">Ես եմ կենդանի հացը, որ երկինքէն իջած է. ով որ այս հացէն ուտէ՝ յաւիտեան պիտի ապրի։ Հացը որ ես պիտի տամ՝ իմ մարմինս է, որպէսզի աշխարհը կեանք ունենայ։</verse>
				<verse number="52">Այս խօսքին վրայ Հրեաները սկսան իրարու հետ բուռն կերպով վիճաբանիլ, ըսելով. – Ի՞նչպէս կրնայ այս մարդը իր մարմինը մեզի տալ ուտելու համար։</verse>
				<verse number="53">Յիսուս ըսաւ անոնց. – Լաւ գիտցէք, որ եթէ չուտէք Մարդու Որդիին մարմինէն եւ չխմէք անոր արիւնէն՝ կեանք պիտի չունենաք ձեր մէջ։</verse>
				<verse number="54">Ով որ մարմինէս կ՚ուտէ եւ արիւնէս կը խմէ՝ յաւիտենական կեանք կ՚ունենայ եւ ես անոր յարութիւն պիտի տամ վերջին օրը,</verse>
				<verse number="55">քանի մարմինս ճշմարիտ կերակուր է եւ արիւնս՝ ճշմարիտ խմելիք։</verse>
				<verse number="56">Ով որ մարմինէս կ՚ուտէ եւ արիւնէս կը խմէ՝ մէջս կը բնակի եւ ես՝ անոր մէջ։</verse>
				<verse number="57">Ինչպէս Հայրը, որ զիս ղրկեց, կ՚ապրի, ես ալ իրմով կ՚ապրիմ։ Նմանապէս, ով որ իմ մարմինէս կ՚ուտէ՝ պիտի ապրի ինձմով։</verse>
				<verse number="58">Ա՛յս է երկինքէն իջած հացը։ Ասիկա չի նմանիր այն մանանային, որ ձեր հայրերը կերան եւ յետոյ մեռան։ Ով որ այս հացը ուտէ՝ յաւիտեան պիտի ապրի։</verse>
				<verse number="59">Յիսուս այս խօսքերը ըսաւ, երբ կ՚ուսուցանէր Կափառնաումի ժողովարանին մէջ։</verse>
				<verse number="60">Երբ աշակերտներէն շատերը լսեցին այս խօսքերը, ըսին. – Դժուար ընդունելի է ըսած խօսքդ, ո՞վ կրնայ մտիկ ընել։</verse>
				<verse number="61">Յիսուս երբ գիտցաւ թէ աշակերտները ատոր համար կը տրտնջային, ըսաւ անոնց. – Ատիկա կը գայթակղեցնէ՞ ձեզ։</verse>
				<verse number="62">Ի՞նչ պիտի ընէք հապա, եթէ տեսնէք որ Մարդու Որդին կ՚ելլէ հոն՝ ուր էր նախապէս։</verse>
				<verse number="63">Աստուծոյ Հոգին է որ կեանք կու տայ. մարդս բան մը չի կրնար ընել։ Այն խօսքերը որ ես ձեզի խօսեցայ, Աստուծոյ Հոգիէն կու գան եւ կեանք կու տան։</verse>
				<verse number="64">Բայց ձեզմէ ոմանք չեն հաւատար։ Յիսուս ասիկա ըսաւ, քանի սկիզբէն գիտէր, թէ որո՛նք են անոնք որ չեն հաւատար եւ ո՛վ է ան որ պիտի մատնէր զինք։</verse>
				<verse number="65">Եւ աւելցուց. – Ճիշդ ատոր համար ըսի ձեզի, թէ ոչ ոք կրնայ ինծի գալ, եթէ Հայրս իրեն շնորհքը չտայ։</verse>
				<verse number="66">Այս խօսքերուն պատճառով աշակերտներէն շատերը հեռացան եւ այլեւս չէին շրջեր իրեն հետ։</verse>
				<verse number="67">Յիսուս հարցուց տասներկու աշակերտներուն. – Միթէ դո՞ւք ալ կ՚ուզէք երթալ։</verse>
				<verse number="68">Սիմոն Պետրոս պատասխանեց. – Տէ՛ր, որո՞ւն պիտի երթանք. յաւիտենական կեանք տուող խօսքերը դո՛ւն ունիս։</verse>
				<verse number="69">Մենք հաւատացինք ու գիտցանք թէ դո՛ւն ես Քրիստոսը, Աստուծոյ Սուրբը։</verse>
				<verse number="70">Յիսուս ըսաւ անոնց. – Չէ՞ որ ես էի որ ձեզ՝ տասներկուքդ ընտրեցի. բայց ձեզմէ մէկը սատանայ է։</verse>
				<verse number="71">Յիսուս կ՚ակնարկէր Սիմոնի որդի Յուդա Իսկարիոտացիին, որ պիտի մատնէր զինք. եւ անիկա տասներկու աշակերտներէն մէկն էր։</verse>
			</chapter>
			<chapter number="7">
				<verse number="1">Ասկէ ետք Յիսուս Գալիլեայի մէջ կը շրջէր, քանի չէր ուզեր Հրէաստանի մէջ շրջիլ, որովհետեւ Հրեայ ղեկավարները կ՚ուզէին սպաննել զինք։</verse>
				<verse number="2">Երբ Հրեաներու Տաղաւարահարաց տօնը մօտեցաւ,</verse>
				<verse number="3">Յիսուսի եղբայրները ըսին իրեն. – Հոսկէ ել եւ Հրէաստան գնա, որպէսզի հետեւորդներդ ալ տեսնեն քու կատարած գործերդ։</verse>
				<verse number="4">Որովհետեւ ով որ կ՚ուզէ հրապարակի վրայ յայտնի ըլլալ՝ գաղտնաբար չի գործեր։ Քանի դուն այս գործերը կը կատարես, դուն քեզ ճանչցուր աշխարհին։</verse>
				<verse number="5">Որովհետեւ նոյնիսկ եղբայրները տակաւին չէին հաւատացած իրեն։</verse>
				<verse number="6">Յիսուս ըսաւ անոնց. – Ժամանակս դեռ չէ հասած, բայց ձեզի համար ժամանակի հարց չկայ։</verse>
				<verse number="7">Աշխարհը ձեզ չի կրնար ատել, բայց զիս կ՚ատէ, որովհետեւ աշխարհի մասին երբ կը խօսիմ՝ կը վկայեմ թէ մարդոց գործերը չար են։</verse>
				<verse number="8">Դուք գացէ՛ք տօնակատարութեան. ես չեմ երթար, որովհետեւ ժամանակս տակաւին չէ հասած։</verse>
				<verse number="9">Ասիկա ըսաւ եւ մնաց Գալիլեա։</verse>
				<verse number="10">Բայց իր եղբայրները երթալէ ետք՝ ինք ալ գնաց տօնակատարութեան, ո՛չ թէ բացայայտ կերպով, այլ՝ ծածուկ։</verse>
				<verse number="11">Տօնակատարութեան ատեն Հրեայ ղեկավարները Երուսաղէմի մէջ Յիսուսը կը փնտռէին եւ կը հարցնէին. – Ո՞ւր է։</verse>
				<verse number="12">Ժողովուրդին մէջ իր մասին շշուկ ինկաւ։ Ոմանք կ՚ըսէին. – Լաւ մարդ է։ Իսկ ուրիշներ կ՚ըսէին. – Ո՛չ, ընդհակառակը, ժողովուրդը կը մոլորեցնէ։</verse>
				<verse number="13">Բայց ոչ ոք համարձակ կը խօսէր իր մասին, Հրեայ ղեկավարներէն վախնալով։</verse>
				<verse number="14">Տաղաւարահարաց տօնակատարութեան մօտաւորապէս կէսին, Յիսուս տաճար ելաւ եւ սկսաւ ուսուցանել։</verse>
				<verse number="15">Հրեաներ կը զարմանային եւ կ՚ըսէին. – Ի՞նչպէս այս մարդը Սուրբ գիրքերը գիտէ, երբ բնաւ չէ ուսած զանոնք։</verse>
				<verse number="16">Յիսուս պատասխանեց անոնց. – Ինչ որ ձեզի կ՚ուսուցանեմ՝ իմ վարդապետութիւնս չէ, այլ անորը՝ որ զիս ղրկեց։</verse>
				<verse number="17">Ով որ կ՚ուզէ Աստուծոյ կամքը կատարել, պիտի հասկնայ՝ թէ Աստուծմէ՞ է այս վարդապետութիւնը, թէ ես իմ հեղինակութեամբս կը խօսիմ։</verse>
				<verse number="18">Ան որ իր հեղինակութեամբ կը խօսի՝ իր անձին համար փառք կը փնտռէ, իսկ ան որ զինք ղրկողին փառքը կը փնտռէ, ճշմարիտ է եւ խաբէութիւն չկայ անոր մէջ։</verse>
				<verse number="19">Մովսէս ձեզի Օրէնքը չտուա՞ւ. սակայն ձեզմէ ո՛չ ոք կը հնազանդի Օրէնքին։</verse>
				<verse number="20">Ինչո՞ւ կ՚ուզէք զիս սպաննել։ Ժողովուրդը պատասխանեց. – Դիւահա՞ր ես, ի՞նչ ես. ո՞վ կ՚ուզէ քեզ սպաննել։</verse>
				<verse number="21">Յիսուս պատասխանեց. – Հրաշք մը գործեցի եւ բոլորդ վրդովեր էք։</verse>
				<verse number="22">Մովսէս հրահանգեց թլփատել ձեր զաւակները — թէեւ Մովսէս չէր սկսողը, այլ ձեր նախահայրերը — եւ դուք ձեր զաւակները կը թլփատէք Շաբաթ օրով։</verse>
				<verse number="23">Եթէ մէկը կը թլփատէք Շաբաթ օրով, որպէսզի չբեկանուի Մովսէսի Օրէնքը, ինչո՞ւ զայրացած էք ինծի դէմ, որովհետեւ մէկը ամբողջութեամբ բժշկեցի Շաբաթ օրով։</verse>
				<verse number="24">Երեւոյթներէն մի՛ դատէք, այլ արդար դատաստան կատարեցէք։</verse>
				<verse number="25">Երուսաղէմի բնակիչներէն ոմանք ըսին. – Ասիկա չէ՞ այն մարդը որ մեր ղեկավարները կ՚ուզեն սպաննել։</verse>
				<verse number="26">Տեսէք, բացէ ի բաց կը խօսի եւ իր դէմ ո՛չ մէկ խօսք կ՚ընեն։ Կրնա՞յ ըլլալ՝ որ անոնք ալ գիտցան թէ իրապէս ասիկա է Քրիստոսը:</verse>
				<verse number="27">Բայց Քրիստոսը երբ գալու ըլլայ՝ ո՛չ ոք պիտի գիտնայ թէ ուրկէ է, մինչ մենք գիտենք ասոր ուրկէ ըլլալը։</verse>
				<verse number="28">Յիսուս տաճարին մէջ ուսուցանելու ժամանակ բարձրաձայն ըսաւ. – Դուք կ՚ըսէք՝ թէ զիս կը ճանչնաք եւ իմ ուրկէ ըլլալս գիտէք։ Բայց ես իմ հեղինակութեամբս եկած չեմ. սակայն ան որ զիս ղրկեց՝ վստահելի է, թէպէտ դուք չէք ճանչնար զայն։</verse>
				<verse number="29">Ես կը ճանչնամ զայն, որովհետեւ անոր կողմէ կու գամ եւ ի՛նք զիս ղրկեց։</verse>
				<verse number="30">Այս խօսքին համար ուզեցին զինք բռնել, բայց ոչ ոք ձեռք զարկաւ, որովհետեւ տակաւին անոր ժամանակը հասած չէր։</verse>
				<verse number="31">Սակայն ժողովուրդէն շատեր հաւատացին իրեն եւ կ՚ըսէին. – Քրիստոսը երբ գայ, միթէ աւելի՞ հրաշքներ պիտի կատարէ քան այս մարդը։</verse>
				<verse number="32">Փարիսեցիները երբ լսեցին Յիսուսի մասին ժողովուրդին մէջ ինկած շշուկները, իրենք եւ աւագ քահանաները սպասաւորներ ղրկեցին՝ ձերբակալելու համար զայն։</verse>
				<verse number="33">Յիսուս ըսաւ շուրջիներուն. – Կարճ ժամանակ մըն ալ ձեզի հետ եմ եւ ապա պիտի երթամ անոր՝ որ զիս ղրկեց։</verse>
				<verse number="34">Պիտի փնտռէք զիս, բայց պիտի չգտնէք, որովհետեւ չէք կրնար գալ հոն ուր ես կ՚երթամ։</verse>
				<verse number="35">Հրեայ ղեկավարները իրարու ըսին. – Ինչու ո՞ւր պիտի երթայ, որ զինք պիտի չգտնենք։ Արդեօք հեթանոսներուն մէջ ցրուած Հրեաներո՞ւն պիտի երթայ, կամ արդեօք հեթանոսներո՞ւն պիտի ուսուցանէ։</verse>
				<verse number="36">Ի՞նչ կը նշանակէ ըսած խօսքը, թէ՝ «Պիտի փնտռէք զիս, բայց պիտի չգտնէք, որովհետեւ չէք կրնար գալ հոն՝ ուր ես կ՚երթամ»։</verse>
				<verse number="37">Տօնին վերջին եւ հանդիսաւոր օրը, Յիսուս ոտքի կանգնած՝ բարձրաձայն կ՚ըսէր. – Ով որ ծարաւ է՝ թող ինծի գայ եւ խմէ։</verse>
				<verse number="38">Ով որ ինծի կը հաւատայ, ինչպէս Սուրբ գիրքը կ՚ըսէ՝ «Անոր սիրտէն կենսատու ջուրի գետեր պիտի բղխին»։</verse>
				<verse number="39">Յիսուս ասիկա կ՚ըսէր Հոգիին համար, որ իրեն հաւատացողները պիտի ընդունէին. իսկ Հոգին տակաւին չէր տրուած, քանի Յիսուս փառաւորուած չէր։</verse>
				<verse number="40">Ժողովուրդէն ոմանք երբ լսեցին այս խօսքերը, ըսին. – Ասիկա է ճշմարիտ մարգարէն ։</verse>
				<verse number="41">Ուրիշներ կ՚ըսէին. – Քրիստոսն է։ Իսկ ոմանք ալ կ՚ըսէին. – Միթէ Գալիլեայէ՞ն պիտի գայ Քրիստոսը։</verse>
				<verse number="42">Սուրբ գիրքը չ՚ը՞սեր՝ թէ Քրիստոս Դաւիթ թագաւորի սերունդէն պիտի ըլլայ եւ Դաւիթի քաղաքին՝ Բեթլեհէմի մէջ պիտի ծնի։</verse>
				<verse number="43">Եւ Յիսուսի պատճառով տարակարծութիւններ յառաջ եկան ժողովուրդին մէջ։</verse>
				<verse number="44">Ոմանք ուզեցին ձերբակալել զինք, բայց ոչ ոք համարձակեցաւ ձեռք զարնել։</verse>
				<verse number="45">Երբ տաճարին պահակները վերադարձան, աւագ քահանաներն ու Փարիսեցիները հարցուցին անոնց. – Ինչո՞ւ զինք հոս չբերիք։</verse>
				<verse number="46">Պահակները պատասխանեցին. – Այս մարդուն պէս խօսող երբեք չենք տեսած։</verse>
				<verse number="47">Փարիսեցիները ըսին. – Ի՞նչ, դո՞ւք ալ խաբուեցաք։</verse>
				<verse number="48">Իշխանաւորներէն կամ Փարիսեցիներէն ոեւէ մէկը հաւատա՞ց անոր։</verse>
				<verse number="49">Մեր Օրէնքը չգիտցող տգէտ ամբոխը միայն հաւատաց։ Անոնք արդէն իսկ նզովուած են։</verse>
				<verse number="50">Նիկոդեմոս, Փարիսեցիներէն մէկը, որ նախապէս գիշերով եկած էր Յիսուսի մօտ, ըսաւ անոնց. –</verse>
				<verse number="51">Արդեօք մեր Օրէնքը մարդս կը դատէ՞ նախ քան զինք լսելը եւ գիտնալը թէ ի՛նչ ըրած է։</verse>
				<verse number="52">Անոնք պատասխանեցին Նիկոդեմոսի. – Միթէ դո՞ւն ալ Գալիլեայէն ես. քննէ՛ Սուրբ գիրքերը եւ պիտի տեսնես, թէ Գալիլեայէն մարգարէ չ՚ելլեր։</verse>
				<verse number="53">Ապա ամէն մարդ իր տունը դարձաւ։</verse>
			</chapter>
			<chapter number="8">
				<verse number="1">Իսկ Յիսուս գնաց Ձիթենեաց լեռը։</verse>
				<verse number="2">Առաւօտ կանուխ դարձեալ տաճար ելաւ։ Ամբողջ ժողովուրդը իրեն կու գար, եւ ինք նստած՝ կ՚ուսուցանէր անոնց։</verse>
				<verse number="3">Օրէնքի ուսուցիչները եւ Փարիսեցիները Յիսուսի բերին կին մը, որ շնութեան մէջ բռնուած էր, եւ զայն կանգնեցնելով բոլորին դիմաց,</verse>
				<verse number="4">ըսին Յիսուսի. – Վարդապե՛տ, այս կինը շնութիւն ըրած ատեն բռնուեցաւ։</verse>
				<verse number="5">Մովսէս իր տուած Օրէնքին մէջ մեզի պատուիրեց այսպիսիները քարկոծել։ Արդ, դուն ի՞նչ կ՚ըսես այս մասին։</verse>
				<verse number="6">Ասիկա կ՚ըսէին՝ փորձելու համար Յիսուսը, որպէսզի զինք ամբաստանելու պատճառ մը ունենան։ Իսկ Յիսուս գետին նայելով՝ մատովը հողին վրայ կը գրէր։</verse>
				<verse number="7">Երբ անոնք շարունակեցին հարցնել, Յիսուս վեր նայեցաւ եւ ըսաւ անոնց. – Ձեր մէջէն անմեղը թող ի՛նք առաջին քարը նետէանոր վրայ։</verse>
				<verse number="8">Եւ դարձեալ գլուխը խոնարհեցնելով՝ հողին վրայ կը գրէր։</verse>
				<verse number="9">Այս խօսքը լսելով՝ մեծէն պզտիկ բոլորն ալ մէկ առ մէկ հեռացան։ Յիսուս մինակ մնաց եւ կինը՝ իր դիմաց կանգնած։</verse>
				<verse number="10">Ապա շտկուեցաւ եւ հարցուց կնոջ. – Ո՛վ կին, ո՞ւր են քեզ ամբաստանողները. մէկը քեզ չդատապարտե՞ց։</verse>
				<verse number="11">Անիկա պատասխանեց. – Ո՛չ մէկը, Տէ՛ր։ Յիսուս ըսաւ. – Ես ալ քեզ չեմ դատապարտեր. գնա՛ եւ ասկէ ետք մի՛ մեղանչեր։</verse>
				<verse number="12">Յիսուս դարձեալ խօսեցաւ ժողովուրդին, ըսելով. – Ե՛ս եմ աշխարհի լոյսը։ Ով որ ինծի կը հետեւի՝ խաւարի մէջ պիտի չքալէ, այլ պիտի ունենայ այն լոյսը որ կեանքին կ՚առաջնորդէ։</verse>
				<verse number="13">Փարիսեցիները ըսին. – Դուն ես քու անձիդ մասին վկայութիւն տուողը, հետեւաբար այդ վկայութիւնը ընդունելի չէ։</verse>
				<verse number="14">Յիսուս պատասխանեց. – Հակառակ անոր որ ե՛ս եմ իմ մասիս վկայողը, այսուհանդերձ այդ վկայութիւնը ճշմարիտ է, որովհետեւ գիտեմ թէ ուրկէ՛ եկայ եւ ու՛ր կ՚երթամ։ Բայց դուք չէք գիտեր թէ ես ուրկէ կու գամ եւ ուր կ՚երթամ։</verse>
				<verse number="15">Դուք արտաքին երեւոյթներէն կը դատէք. ես ոչ ոք կը դատեմ։</verse>
				<verse number="16">Իսկ եթէ դատելու ըլլամ՝ դատաստանս ճշմարիտ է, որովհետեւ առանձին չեմ, այլ իմ հետս է նաեւ զիս ղրկող Հայրը։</verse>
				<verse number="17">Ձեր Օրէնքին մէջ իսկ գրուած է, թէ երբ երկու հոգիի տուած վկայութիւնները համաձայն են իրարու, ուրեմն այդ վկայութիւնը ճշմարիտ է։</verse>
				<verse number="18">Ես եմ իմ մասիս վկայողը, եւ Հայրը որ զիս ղրկեց՝ ան ալ կը վկայէ իմ մասիս։</verse>
				<verse number="19">Անոնք հարցուցին իրեն. – Ո՞ւր է Հայրդ։ Յիսուս պատասխանեց. – Դուք ո՛չ զիս կը ճանչնաք, ո՛չ ալ Հայրս։ Որովհետեւ եթէ զիս ճանչնայիք՝ Հայրս ալ ճանչցած պիտի ըլլայիք։</verse>
				<verse number="20">Յիսուս այս խօսքերը ըսաւ տաճարի գանձատան մէջ ուսուցած ատեն։ Ոչ ոք զինք ձերբակալեց, որովհետեւ տակաւին անոր ժամանակը հասած չէր։ Ես այս աշխարհէն չեմ</verse>
				<verse number="21">Յիսուս դարձեալ ըսաւ անոնց. – Ահա ես կ՚երթամ. դուք պիտի փնտռէք զիս, եւ պիտի մեռնիք ձեր մեղքին մէջ, որովհետեւ չէք կրնար գալ հոն՝ ուր ես կ՚երթամ։</verse>
				<verse number="22">Հրեաները կը հարցնէին իրարու. – Կ՚ըսէ՝ թէ չէք կրնար գալ հոն ուր ես կ՚երթամ. արդեօք անձնասպա՞ն պիտի ըլլայ։</verse>
				<verse number="23">Յիսուս պատասխանեց. – Դուք այս աշխարհին կը պատկանիք, բայց ես վերէն կու գամ. դուք այս աշխարհէն էք, բայց ես այս աշխարհէն չեմ։</verse>
				<verse number="24">Ահա ասոր համար ձեզի ըսի, թէ ձեր մեղքերուն մէջ պիտի մեռնիք։ Այո՛, եթէ չհաւատաք թէ Ես եմ, դուք պիտի մեռնիք ձեր մեղքերուն մէջ։</verse>
				<verse number="25">Անոնք հարցուցին. – Ո՞վ ես դուն։ – Ան՝ որ սկիզբէն իսկ կը խօսէր ձեզի հետ,– պատասխանեց Յիսուս։ –</verse>
				<verse number="26">Ձեր մասին շատ ըսելիքներ ունիմ եւ շատ բաներ՝ ձեզ դատապարտելու համար։ Բայց ան որ զիս ղրկեց՝ ճշմարիտ է, եւ ես հիմա այս աշխարհին կ՚ըսեմ այն՝ ինչ որ իրմէ լսեցի։</verse>
				<verse number="27">Սակայն անոնք չհասկցան թէ Յիսուս Հօրը մասին կը խօսէր։</verse>
				<verse number="28">Ուստի ըսաւ անոնց. – Երբ Մարդու Որդին բարձրացնէք, այն ատեն պիտի գիտնաք թէ Ես եմ, եւ թէ ոչինչ կ՚ընեմ ես ինձմէ, այլ կը խօսիմ այն՝ ինչ որ Հայրս սորվեցուց ինծի։</verse>
				<verse number="29">Եւ ան որ զիս ղրկեց՝ ինծի հետ միասին է։ Անիկա զիս առանձին չձգեց, որովհետեւ միշտ կը կատարեմ այն՝ ինչ որ հաճելի է իրեն։</verse>
				<verse number="30">Այս խօսքերուն վրայ շատեր հաւատացին Յիսուսի։</verse>
				<verse number="31">Յիսուս իրեն հաւատացող Հրեաներուն ուղղելով իր խօսքը, ըսաւ. – Եթէ հաւատարիմ մնաք իմ ուսուցումներուս՝ ճշմարտապէս իմ աշակերտներս եղած կ՚ըլլաք.</verse>
				<verse number="32">ճշմարտութիւնը պիտի ճանչնաք եւ ճշմարտութիւնը ձեզ պիտի ազատէ։</verse>
				<verse number="33">Անոնք պատասխանեցին. – Մենք Աբրահամի զաւակ ենք եւ ոեւէ մէկուն ծառայ չենք եղած բնաւ. ինչպէ՞ս կ՚ըսես թէ «ազատ պիտի ըլլաք»։</verse>
				<verse number="34">Յիսուս ըսաւ անոնց. – Լաւ գիտցէք, թէ ով որ մեղք կը գործէ՝ ծառայ է մեղքին։</verse>
				<verse number="35">Ծառան տան մէջ մնայուն չէ, մինչդեռ որդին մնայուն է։</verse>
				<verse number="36">Արդ, եթէ Որդին ձեզ ազատէ, այն ատեն իրապէս ազատ պիտի ըլլաք։</verse>
				<verse number="37">Գիտեմ որ Աբրահամի զաւակ էք, բայց զիս սպաննել կ՚ուզէք, որովհետեւ խօսքս ձեր ներսիդին տեղ չունի։</verse>
				<verse number="38">Ես ինչ որ տեսայ Հօրս մօտ՝ զայն կը խօսիմ, իսկ դուք ինչ որ լսեցիք ձեր հօրմէն, զայն կը կատարէք։</verse>
				<verse number="39">Անոնք պատասխանեցին. – Մեր հայրը Աբրահամն է։ – Եթէ Աբրահամի զաւակ ըլլայիք,– ըսաւ Յիսուս,– Աբրահամի ըրած գործերը պիտի կատարէիք։</verse>
				<verse number="40">Բայց դուք հիմա կ՚ուզէք սպաննել զիս, պարզապէս որովհետեւ ձեզի խօսեցայ ճշմարտութիւնը, որ Հօրմէս լսեցի։ Աբրահամ այսպիսի բան մը չըրաւ։</verse>
				<verse number="41">Ահա դուք ձեր հօրը գործն է որ կ՚ընէք։ Անոնք պատասխանեցին. – Մենք ապօրինի զաւակներ չենք. մէ՛կ հայր ունինք՝ Աստուած։</verse>
				<verse number="42">Յիսուս ըսաւ անոնց. – Եթէ Աստուած ըլլար ձեր Հայրը, բնականաբար պիտի սիրէիք զիս, որովհետեւ ես Աստուծմէ ելայ եւ եկայ. ես ինձմէ չեկայ, այլ անիկա ղրկեց զիս։</verse>
				<verse number="43">Ինչո՞ւ խօսքս չէք հասկնար։ Անոր համար՝ որ չէք կրնար մտիկ ընել։</verse>
				<verse number="44">Դուք ձեր հօր՝ Սատանային զաւակներն էք եւ անոր ցանկութիւնները կատարել կ՚ուզէք։ Անիկա սկիզբէն մարդասպան էր եւ ճշմարտութեան կողմնակից չէ եղած բնաւ, որովհետեւ անոր մէջ ճշմարտութիւն չկայ։ Երբ սուտ խօսի՝ իր նկարագիրը ցոյց կու տայ, քանի որ ստախօս մըն է եւ սուտին հայրը։</verse>
				<verse number="45">Իսկ որովհետեւ ես ճշմարտութիւնը կը խօսիմ՝ չէք հաւատար ինծի։</verse>
				<verse number="46">Ձեզմէ ո՞վ կրնայ ամբաստանել զիս ոեւէ մեղքով։ Իսկ եթէ ճշմարտութիւնը կը խօսիմ, ինչո՞ւ չէք հաւատար ինծի։</verse>
				<verse number="47">Ով որ Աստուծմէ է՝ Աստուծոյ խօսքերը մտիկ կ՚ընէ. իսկ դուք որովհետեւ Աստուծմէ չէք, անոր խօսքերը մտիկ չէք ըներ։</verse>
				<verse number="48">Հրեաները պատասխանեցին Յիսուսի. – Իրաւունք չունի՞նք ըսելու՝ թէ դուն Սամարացի ես եւ դեւ կայ մէջդ։ –</verse>
				<verse number="49">Մէջս դեւ չկայ,– ըսաւ Յիսուս.– Ես Հայրս է որ կը պատուեմ, բայց դուք կ՚անարգէք զիս։</verse>
				<verse number="50">Ես ինծի համար փառք չեմ փնտռեր։ Կա՛յ մէկը, որ զիս կ՚ուզէ փառաւորել, եւ անիկա՛ է Դատաւորը։</verse>
				<verse number="51">Լաւ գիտցէք, թէ ով որ իմ խօսքերս գործադրէ՝ յաւիտեան պիտի չմեռնի։</verse>
				<verse number="52">Անոնք ըսին. – Հիմա գիտցանք որ դեւ կայ մէջդ։ Աբրահամ մեռաւ, մեռան նաեւ մարգարէները, բայց տակաւին կ՚ըսես, թէ ով որ իմ խօսքերս գործադրէ՝ մահ պիտի չճաշակէ յաւիտեան ։</verse>
				<verse number="53">Արդեօք դուն աւելի մե՞ծ ես քան մեր հայրը՝ Աբրահամը, որ մեռաւ։ Նմանապէս մեռան մարգարէներն ալ. դուն քեզ ո՞վ կը կարծես։</verse>
				<verse number="54">Յիսուս պատասխանեց. – Եթէ ես ինքզինքս փառաւորեմ՝ այդ փառքը ոչինչ կ՚արժէ։ Ան որ զիս կը փառաւորէ՝ իմ Հայրս է, որուն համար կ՚ըսէք՝ «Մեր Աստուածն է»։</verse>
				<verse number="55">Բայց դուք չէք ճանչնար զայն, մինչդեռ ես կը ճանչնամ զինք։ Եթէ ըսեմ թէ չեմ ճանչնար զինք՝ ձեզի նման ստախօս մը պիտի ըլլամ։ Բայց ես կը ճանչնամ զինք ու կը գործադրեմ իր խօսքերը։</verse>
				<verse number="56">Աբրահամ՝ ձեր հայրը, ցանկաց աշխարհ գալս տեսնել. տեսաւ եւ ուրախացաւ։</verse>
				<verse number="57">Անոնք ըսին. – Նոյնիսկ յիսուն տարեկան չես եւ Աբրահա՞մը տեսեր ես։</verse>
				<verse number="58">Յիսուս պատասխանեց. – Լաւ գիտցէք, Աբրահամի ծնունդէն առաջ եմ ես։</verse>
				<verse number="59">Ասոր վրայ քարեր առին՝ որ քարկոծեն զինք, սակայն Յիսուս խոյս տուաւ եւ տաճարէն դուրս ելաւ գնաց։</verse>
			</chapter>
			<chapter number="9">
				<verse number="1">Երբ Յիսուս կ՚անցնէր, տեսաւ ի ծնէ կոյր մարդ մը։</verse>
				<verse number="2">Աշակերտները հարցուցին իրեն. – Վարդապե՛տ, մեղքը որո՞ւնն է որ այս մարդը կոյր ծնած է. ի՞րն է, թէ իր հօրն ու մօրը։</verse>
				<verse number="3">Յիսուս պատասխանեց. – Մեղքը ո՛չ իրն է, ո՛չ ալ հօրն ու մօրը։ Կոյր ծնած է, որպէսզի Աստուծոյ զօրութիւնը յայտնի ըլլայ իրմով։</verse>
				<verse number="4">Այնքան ատեն որ ցերեկ է, պէտք է կատարեմ զիս ղրկողին գործերը։</verse>
				<verse number="5">Գիշերը կու գայ, երբ ոչ ոք կրնայ աշխատիլ։ Քանի դեռ աշխարհի մէջ եմ՝ աշխարհի լոյսն եմ։</verse>
				<verse number="6">Ասիկա ըսելէ ետք՝ թքեց գետին, թուքով ցեխ շինեց եւ ծեփեց կոյրին աչքերը,</verse>
				<verse number="7">եւ ըսաւ անոր. – Գնա՛ եւ աչքերդ լուա Սելովամի աւազանին մէջ։ (Սելովամ կը նշանակէ՝ ղրկուած)։ Կոյրը գնաց, աչքերը լուաց եւ երբ վերադարձաւ՝ արդէն կը տեսնէր։</verse>
				<verse number="8">Դրացիները եւ անոնք որոնք նախապէս տեսած էին կոյրը, որ կը մուրար, ըսին. – Ասիկա չէ՞ այն մարդը, որ կը նստէր կը մուրար։</verse>
				<verse number="9">Ոմանք կ՚ըսէին. – Ինքն է։ Ուրիշներ կ՚ըսէին. – Ո՛չ, ինքը չէ, այլ իրեն նմանող մէկն է։ Բայց ինք կ՚ըսէր. – Ես այդ կոյրն եմ։ –</verse>
				<verse number="10">Բայց ինչպէ՞ս եղաւ որ աչքերդ բացուեցան,– հարցուցին անոնք։</verse>
				<verse number="11">Անիկա պատասխանեց. – Յիսուս անունով մէկը ցեխ շինեց, ծեփեց աչքերս եւ ըսաւ ինծի. «Գնա՛ Սելովամ եւ աչքերդ լուա»։ Գացի, աչքերս լուացի եւ ահա կը տեսնեմ։ –</verse>
				<verse number="12">Ո՞ւր է ան,– հարցուցին անոնք։ Պատասխանեց. – Չեմ գիտեր։</verse>
				<verse number="13">Յետոյ անոնք երբեմնի կոյր մարդը տարին Փարիսեցիներուն ։</verse>
				<verse number="14">Օրը Շաբաթ էր, երբ Յիսուս ցեխ շինած էր եւ կոյրին աչքերը բացած։</verse>
				<verse number="15">Փարիսեցիներն ալ հարցուցին իրեն, թէ ի՛նչպէս կ՚ըլլայ որ կը տեսնէ։ Անիկա պատասխանեց. – Ցեխ դրաւ աչքերուս. յետոյ աչքերս լուացի եւ հիմա կը տեսնեմ։</verse>
				<verse number="16">Փարիսեցիներէն ոմանք ըսին. – Այդ մարդը չի կրնար Աստուծմէ ըլլալ, քանի Շաբաթ օրը չի պահեր։ Ուրիշներ սակայն կ՚ըսէին. – Իսկ ինչպէ՞ս կրնայ մեղաւոր մարդ մը այսպիսի հրաշքներ կատարել։ Եւ երկպառակութիւն ինկաւ անոնց մէջ։</verse>
				<verse number="17">Ուստի Փարիսեցիները անգամ մը եւս հարցուցին մարդուն. – Դո՞ւն ինչ կ՚ըսես այդ մարդուն համար, որ քու աչքերդ բացաւ։ – Մարգարէ մըն է,– պատասխանեց մարդը։</verse>
				<verse number="18">Բայց Հրեայ ղեկավարները չէին ուզեր հաւատալ, թէ անիկա կոյր էր եւ հիմա կը տեսնէ։ Ուստի անոր ծնողները կանչեցին</verse>
				<verse number="19">եւ հարցուցին անոնց. – Ասիկա՞ է ձեր զաւակը. կ՚ըսէիք թէ կոյր ծնած է. աղէկ, ինչպէ՞ս կ՚ըլլայ որ հիմա կը տեսնէ։</verse>
				<verse number="20">Ծնողները պատասխանեցին. – Գիտենք որ ասիկա է մեր զաւակը եւ գիտենք որ կոյր ծնաւ.</verse>
				<verse number="21">բայց թէ այժմ ի՞նչպէս կը տեսնէ՝ չենք գիտեր, կամ թէ ո՞վ բացաւ անոր աչքերը՝ ատ ալ չենք գիտեր։ Իրե՛ն հարցուցէք, արդէն չափահաս է։ Թող ի՛նք խօսի իր մասին։</verse>
				<verse number="22">Ծնողները այսպէս ըսին, Հրեայ ղեկավարներէն վախնալով, որովհետեւ անոնք համաձայնած էին ժողովարանէն դուրս դնել ան՝ որ կը հաւատար թէ Յիսուսը Քրիստոսն է, Օծեալը։</verse>
				<verse number="23">Ասոր համար էր որ անոր ծնողները ըսին. «Ինք արդէն չափահաս է, իրե՛ն հարցուցէք»։</verse>
				<verse number="24">Կրկին կանչեցին մարդը, որ կոյր էր, եւ ըսին իրեն. – Փառք տուր Աստուծոյ. մենք գիտենք թէ այդ մարդը մեղաւոր մըն է։</verse>
				<verse number="25">Անիկա պատասխանեց. – Չեմ գիտեր, թէ այդ մարդը մեղաւո՞ր է թէ ոչ. բայց մէկ բան գիտեմ, թէ կոյր էի եւ հիմա կը տեսնեմ։ –</verse>
				<verse number="26">Ի՞նչ ըրաւ քեզի,– հարցուցին անոնք,– Ի՞նչպէս բացաւ աչքերդ։</verse>
				<verse number="27">Մարդը պատասխանեց. – Դեռ նոր ըսի ձեզի, բայց դուք չէք ուզեր մտիկ ընել։ Ինչո՞ւ կ՚ուզէք անգամ մըն ալ լսել. արդեօք դո՞ւք ալ կ՚ուզէք անոր աշակերտ դառնալ։</verse>
				<verse number="28">Անոնք սկսան նախատել զինք եւ ըսին. – Դո՛ւն ես անոր աշակերտը. մենք Մովսէսի աշակերտ ենք։</verse>
				<verse number="29">Գիտենք որ Աստուած Մովսէսի հետ խօսեցաւ, բայց ասիկա՝ չենք գիտեր թէ ուրկէ՛ է։</verse>
				<verse number="30">Մարդը պատասխանեց. – Զարմանալին ալ այդ է, որ դուք չէք գիտեր թէ անիկա ուրկէ է, եւ սակայն անիկա իմ աչքերս բացաւ։</verse>
				<verse number="31">Գիտենք որ Աստուած մեղաւորներուն մտիկ չ՚ըներ, բայց կը լսէ անոնց՝ որոնք աստուածապաշտ են եւ իր կամքը կը կատարեն։</verse>
				<verse number="32">Աշխարհի սկիզբէն ի վեր լսուած բան չէ, որ մէկը ի ծնէ կոյրի մը աչքերը բացած ըլլայ։</verse>
				<verse number="33">Եթէ այդ մարդը Աստուծմէ եկած չըլլար, բան մըն ալ պիտի չկրնար ընել։</verse>
				<verse number="34">Անոնք պատասխանեցին. – Ամբողջութեամբդ մեղքի մէջ ծնած ես, եւ մեր գլխուն ուսուցի՞չ կ՚ուզես ըլլալ։ Եւ ժողովարանէն դուրս դրին զայն։</verse>
				<verse number="35">Յիսուս լսեց թէ անոնք դուրս դրեր են մարդը, եւ երբ գտաւ զայն՝ հարցուց անոր. – Դուն կը հաւատա՞ս Աստուծոյ Որդիին։</verse>
				<verse number="36">Անիկա պատասխանեց. – Տէ՛ր, ո՞վ է, որպէսզի հաւատամ անոր։</verse>
				<verse number="37">Յիսուս ըսաւ. – Դուն արդէն տեսար զայն. քեզի հետ խօսողն է։ –</verse>
				<verse number="38">Կը հաւատամ, Տէ՛ր,– ըսաւ ան եւ երկրպագեց անոր։</verse>
				<verse number="39">Յիսուս ըսաւ. – Դատաստան ընելու եկայ այս աշխարհը, որպէսզի չտեսնողները տեսնեն եւ անոնք որ կը տեսնեն՝ կուրնան։</verse>
				<verse number="40">Փարիսեցիներէն ոմանք, որ շուրջն էին, լսեցին ասիկա եւ հարցուցին. – Արդեօք մե՞նք ալ կոյր ենք։</verse>
				<verse number="41">Յիսուս անոնց պատասխանեց. – Եթէ կոյր ըլլայիք՝ մեղք պիտի չունենայիք. բայց քանի կ՚ըսէք թէ կը տեսնէք, կը նշանակէ՝ թէ ձեր մեղաւոր ըլլալը կը հաստատէք։</verse>
			</chapter>
			<chapter number="10">
				<verse number="1">Հաստատ գիտցէք, ան որ ոչխարներուն փարախը դռնէն չի մտներ, այլ ուրիշ տեղէ կը մագլցի, անիկա գող է եւ աւազակ.</verse>
				<verse number="2">իսկ ան որ դռնէն կը մտնէ, անիկա ոչխարներուն հովիւն է։</verse>
				<verse number="3">Դռնապանը դուռը կը բանայ անոր եւ ոչխարները իր ձայնին կը հետեւին։ Իրենց անուններով կը կանչէ իր ոչխարները եւ դուրս կը տանի զանոնք։</verse>
				<verse number="4">Եւ երբ իր ոչխարները դուրս կը հանէ՝ ի՛նք կ՚առաջնորդէ, եւ ոչխարները կը հետեւին իրեն, որովհետեւ իր ձայնը կը ճանչնան։</verse>
				<verse number="5">Օտարին չեն հետեւիր. ընդհակառակը, կը փախչին անկէ, որովհետեւ օտարներուն ձայնը չեն ճանչնար։</verse>
				<verse number="6">Յիսուս այս առակը խօսեցաւ անոնց, սակայն անոնք չհասկցան թէ ի՛նչ ըսել կ՚ուզէր իրենց։</verse>
				<verse number="7">Ուստի Յիսուս կրկին ըսաւ անոնց. – Հաստատ գիտցէք, թէ ե՛ս եմ ոչխարներուն դուռը։</verse>
				<verse number="8">Բոլոր անոնք որոնք ինձմէ առաջ եկան, գող էին եւ աւազակ. բայց ոչխարները անոնց չհետեւեցան։</verse>
				<verse number="9">Ե՛ս եմ դուռը։ Ով որ ինձմէ անցնելով ներս մտնէ՝ պիտի փրկուի. պիտի մտնէ եւ ելլէ եւ ճարակ գտնէ։</verse>
				<verse number="10">Գողը կու գայ միայն գողնալու, սպաննելու եւ փճացնելու համար։ Ես եկայ՝ որպէսզի կեանք ունենան, եւ լեցուն կեանք ունենան։</verse>
				<verse number="11">Ե՛ս եմ իրաւ հովիւը։ Իրաւ հովիւը իր կեանքը կու տայ ոչխարներուն համար.</verse>
				<verse number="12">մինչ վարձկանը, որ հովիւ չէ եւ որուն չեն պատկանիր ոչխարները, երբ կը տեսնէ որ գայլը կու գայ՝ կը լքէ ոչխարները ու կը փախչի, ձգելով որ գայլը յափշտակէ եւ ցրուէ ոչխարները,</verse>
				<verse number="13">որովհետեւ վարձկանը չի մտահոգուիր ոչխարներուն վիճակով։</verse>
				<verse number="14">Ե՛ս եմ իրաւ հովիւը։ Կը ճանչնամ ոչխարներս եւ անոնք ալ զիս կը ճանչնան,</verse>
				<verse number="15">այնպէս՝ ինչպէս Հայրը զիս կը ճանչնայ եւ ես՝ Հայրը։ Ես կեանքս կու տամ ոչխարներուս համար։</verse>
				<verse number="16">Տակաւին ուրիշ ոչխարներ ալ ունիմ, որոնք այս փարախէն դուրս են. պարտաւոր եմ զանոնք եւս ներս բերել։ Անոնք ալ ինծի մտիկ պիտի ընեն, եւ պիտի ըլլան մէկ հօտ՝ մէկ հովիւով։</verse>
				<verse number="17">Հայրը զիս կը սիրէ, որովհետեւ կեանքս կու տամ՝ վերստին առնելու համար զայն։</verse>
				<verse number="18">Ոչ ոք կրնայ կեանքս ինձմէ խլել։ Ես իմ կամքովս կեանքս կու տամ։ Իրաւունք ունիմ զայն տալու, ինչպէս նաեւ իրաւունք ունիմ զայն կրկին առնելու։ Ահա այսպէս պատուիրեց Հայրս ինծի։</verse>
				<verse number="19">Դարձեալ երկպառակութիւն ինկաւ Հրեաներուն մէջ՝ այս խօսքերուն պատճառով։</verse>
				<verse number="20">Անոնցմէ շատեր կ՚ըսէին. – Դեւ կայ անոր ներսիդին եւ խենթացած է. ինչո՞ւ մտիկ կ՚ընէք իրեն։</verse>
				<verse number="21">Բայց ուրիշներ ալ կ՚ըսէին. – Ըսած խօսքերը դիւահարի խօսքեր չեն. միթէ դեւը կրնա՞յ կոյրի մը աչքերը բանալ։</verse>
				<verse number="22">Ձմեռ էր. Երուսաղէմի մէջ տաճարին նաւակատիքի տօնակատարութիւնը տեղի կ՚ունենար։</verse>
				<verse number="23">Յիսուս տաճարին Սողոմոնի սիւնագաւիթին մէջ կ՚երթեւեկէր,</verse>
				<verse number="24">երբ իր շուրջ հաւաքուեցան Հրեաները եւ հարցուցին. – Մինչեւ ե՞րբ մեր հոգին պիտի հանես. եթէ դուն ես Քրիստոսը՝ յստակ ըսէ մեզի։</verse>
				<verse number="25">Յիսուս պատասխանեց. – Արդէն իսկ ձեզի ըսած եմ, սակայն չէք հաւատար։ Այն գործերը որ Հօրս անունով կը կատարեմ, անոնք իսկ կը վկայեն՝ թէ ով եմ ես։</verse>
				<verse number="26">Բայց դուք չէք հաւատար, որովհետեւ իմ ոչխարներէս չէք։</verse>
				<verse number="27">Ես ոչխարներս կը ճանչնամ. անոնք ձայնս կը լսեն եւ կը հետեւին ինծի,</verse>
				<verse number="28">եւ ես անոնց յաւիտենական կեանք կու տամ. անոնք բնաւ պիտի չկորսուին։ Ոչ ոք պիտի կարենայ զանոնք յափշտակել իմ ձեռքէս։</verse>
				<verse number="29">Հայրս այդ ոչխարները ինծի տուաւ, եւ ոչ ոք կրնայ յափշտակել զանոնք իմ Հօրս ձեռքէն, որովհետեւ Հայրս բոլորէն աւելի մեծ է։</verse>
				<verse number="30">Ես եւ Հայրս մէկ ենք։</verse>
				<verse number="31">Հրեաները քարեր առին՝ քարկոծելու համար զինք։</verse>
				<verse number="32">Յիսուս ըսաւ անոնց. – Հօրս կողմէ բազմաթիւ բարի գործեր կատարեցի ձեր ներկայութեան, անոնցմէ ո՞ր մէկուն համար կ՚ուզէք քարկոծել զիս։</verse>
				<verse number="33">Հրեաները պատասխանեցին. – Բարի գործերուդ համար չէ որ կ՚ուզենք քարկոծել քեզ, այլ՝ քու ըրած հայհոյութեանդ համար, որովհետեւ դուն մարդ ես եւ դուն քեզ Աստուած կ՚ընես։</verse>
				<verse number="34">Յիսուս պատասխանեց անոնց. – Չէ՞ որ ձեր Օրէնքին մէջ գրուած է՝ «Ես ըսի թէ աստուածներ էք»։</verse>
				<verse number="35">Ահաւասիկ Աստուած ինք «աստուածներ» կ՚անուանէ այն մարդիկը, որոնց իր խօսքը կ՚ուղղէ։ Եւ Սուրբ գիրքին ըսածը կարելի չէ ջնջել։</verse>
				<verse number="36">Արդ, Հայրը ինք ընտրեց զիս եւ աշխարհ ղրկեց. եւ որովհետեւ ըսի թէ Աստուծոյ Որդին եմ՝ ասո՞ր համար «Կը հայհոյես» կ՚ըսէք։</verse>
				<verse number="37">Եթէ ես իմ Հօրս ուզած գործերը չկատարեմ՝ մի՛ հաւատաք ինծի.</verse>
				<verse number="38">իսկ եթէ կը կատարեմ՝ նոյնիսկ եթէ ինծի չէք հաւատար, բայց գործերուս հաւատացէք, որպէսզի գիտնաք ու ճանչնաք թէ Հայրը իմ մէջս է եւ ես՝ Հօրս մէջ։</verse>
				<verse number="39">Դարձեալ ուզեցին բռնել Յիսուսը, բայց անիկա խոյս տուաւ անոնց ձեռքէն։</verse>
				<verse number="40">Ապա կրկին գնաց Յորդանան գետին դիմացի կողմը, հոն՝ ուր Յովհաննէս նախապէս կը գտնուէր եւ կը մկրտէր։ Ու հոն մնաց։</verse>
				<verse number="41">Շատեր եկան իրեն. անոնք կ՚ըսէին. – Յովհաննէս ոեւէ հրաշք չգործեց,</verse>
				<verse number="42">բայց ինչ որ ըսաւ այս մարդուն մասին՝ ճիշդ էր։ Եւ հոն շատեր հաւատացին Յիսուսի։</verse>
			</chapter>
			<chapter number="11">
				<verse number="1">Հիւանդմէկըկար, Ղազարոս անունով, որ Բեթանիայէն էր. այն գիւղէն, ուրկէ էին Մարիամ եւ քոյրը՝ Մարթա։</verse>
				<verse number="2">Ասիկա այն Մարիամն էր, որ իւղով օծեց Տիրոջ ոտքերը եւ մազերով սրբեց, եւ որուն եղբայրն էր Ղազարոս, որ հիւանդ էր։</verse>
				<verse number="3">Ղազարոսի քոյրերը մարդ ղրկեցին Յիսուսի մօտ, որպէսզի անոր ըսեն. – Տէ՛ր, քու սիրելի բարեկամդ հիւանդ է։</verse>
				<verse number="4">Յիսուս երբ լսեց, ըսաւ. – Այս հիւանդութիւնը ո՛չ թէ մահուան, այլ Աստուծոյ փառքին պիտի ծառայէ եւ պատճառ պիտի ըլլայ որ Աստուծոյ Որդին փառաւորուի։</verse>
				<verse number="5">Յիսուս կը սիրէր զանոնք՝ Մարթան, անոր քոյրը Մարիամը եւ Ղազարոսը։</verse>
				<verse number="6">Սակայն հակառակ Ղազարոսի հիւանդութեան լուրը առնելուն, երկուօր եւս մնաց հոն՝ ուր կը գտնուէր։</verse>
				<verse number="7">Յետոյ ըսաւ իր աշակերտներուն. – Եկէք կրկին Հրէաստան երթանք։</verse>
				<verse number="8">Աշակերտները իրեն ըսին. – Վարդապե՛տ, Հրէաստանցիները դեռ նոր կ՚ուզէին քեզ քարկոծել, հիմա կրկի՞ն հոն կ՚երթաս։</verse>
				<verse number="9">Յիսուս անոնց պատասխանեց. – Ցերեկը տասներկու ժամ չէ՞։ Ան որ ցերեկ ատեն կը քալէ՝ չի սայթաքիր, որովհետեւ այս աշխարհի լոյսով իր շուրջը կը տեսնէ։</verse>
				<verse number="10">Բայց ան որ գիշեր ատեն կը քալէ՝ կը սայթաքի, որովհետեւ լոյս չունի։</verse>
				<verse number="11">Յիսուս այս խօսքերը ըսելէ ետք՝ աւելցուց. – Մեր բարեկամը՝ Ղազարոս քնացած է, երթամ արթընցնեմ զինք։</verse>
				<verse number="12">Աշակերտները իրեն ըսին. – Տէ՛ր, եթէ քնացած է՝ ուրեմն կ՚առողջանայ։</verse>
				<verse number="13">Յիսուս Ղազարոսի մահուան ակնարկութիւն կ՚ընէր, մինչ աշակերտներուն այնպէս թուեցաւ՝ թէ անոր քնանալուն կ՚ակնարկէ։</verse>
				<verse number="14">Այն ատեն բացայայտ կերպով ըսաւ. – Ղազարոս մեռաւ.</verse>
				<verse number="15">բայց ես հոն չըլլալուս՝ ձեզի համար ուրախ եմ, որովհետեւ դուք ինծի պիտի հաւատաք։ Ուրեմն եկէք իր քով երթանք։</verse>
				<verse number="16">Թովմաս, որ Երկուորեակ կը կոչուէր, ընկերներուն ըսաւ. – Օ՛ն, եկէք մենք ալ երթանք իրեն հետ մեռնելու։</verse>
				<verse number="17">Երբ Յիսուս Բեթանիա հասաւ, արդէն իսկ Ղազարոս չորս օրէ ի վեր թաղուած էր։</verse>
				<verse number="18">Բեթանիա Երուսաղէմի մօտիկ է, միայն երեք քիլոմեթր հեռու։</verse>
				<verse number="19">Հրեաներէն շատեր հոնկէ եկած էին Մարթայի եւ Մարիամի մօտ, զանոնք մխիթարելու համար իրենց եղբօր մահուան առիթով։</verse>
				<verse number="20">Մարթա երբ լսեց թէ Յիսուս կու գայ, դիմաւորելու գնաց, մինչ Մարիամ տունը մնաց։</verse>
				<verse number="21">Մարթա Յիսուսի ըսաւ. – Տէ՛ր, եթէ հոս ըլլայիր՝ եղբայրս չէր մեռներ։</verse>
				<verse number="22">Բայց հիմա իսկ գիտեմ, թէ ի՛նչ որ Աստուծմէ խնդրես՝ Աստուած քեզի պիտի տայ։</verse>
				<verse number="23">Յիսուս անոր ըսաւ. – Եղբայրդ յարութիւն պիտի առնէ։</verse>
				<verse number="24">Մարթա պատասխանեց. – Գիտեմ որ յարութիւն պիտի առնէ վերջին օրը, յարութեան ատեն։</verse>
				<verse number="25">Յիսուս ըսաւ. – Ե՛ս եմ յարութիւնը եւ կեանքը։ Ան որ ինծի կը հաւատայ, թէպէտեւ մեռնի՝ պիտի ապրի։</verse>
				<verse number="26">Իսկ ան որ ողջ է եւ ինծի կը հաւատայ՝ երբեք պիտի չմեռնի։ Կը հաւատա՞ս ըսածիս։ –</verse>
				<verse number="27">Այո՛, Տէ՜ր,– պատասխանեց Մարթա,– կը հաւատամ թէ դուն ես Քրիստոսը, Աստուծոյ Որդին, որ աշխարհ պիտի գայիր։</verse>
				<verse number="28">Մարթա այս խօսքերը ըսելէ ետք գնաց եւ իր քոյրը՝ Մարիամը կանչեց եւ փսփսալով ըսաւ. – Վարդապետը եկած է եւ քեզ կը կանչէ։</verse>
				<verse number="29">Մարիամ լսելուն պէս ոտքի ելաւ եւ Յիսուսի մօտ գնաց։</verse>
				<verse number="30">Յիսուս տակաւին գիւղ չէր մտած, այլ կեցած էր հոն՝ ուր Մարթա զինք դիմաւորած էր։</verse>
				<verse number="31">Տան մէջ գտնուող Հրեաները, որոնք Մարիամը կը մխիթարէին, երբ տեսան որ աճապարանքով ոտքի ելլելով գնաց, հետեւեցան անոր, որովհետեւ կարծեցին թէ գերեզման կ՚երթայ՝ հոն լալու համար։</verse>
				<verse number="32">Մարիամ հասաւ այնտեղ՝ ուր Յիսուս կեցած էր։ Հազիւ զայն տեսած, անոր ոտքերուն ինկաւ եւ ըսաւ. – Տէ՛ր, եթէ հոս ըլլայիր, եղբայրս չէր մեռներ։</verse>
				<verse number="33">Յիսուս երբ տեսաւ Մարիամը որ կու լար, ինչպէս նաեւ անոր հետ եկող Հրեաները որոնք կու լային, հոգեպէս խռովեցաւ եւ յուզուած՝</verse>
				<verse number="34">ըսաւ. – Ո՞ւր թաղեցիք զինք։ Անոնք ըսին. – Տէ՜ր, եկո՛ւր եւ տես։</verse>
				<verse number="35">Յիսուս լացաւ։</verse>
				<verse number="36">Հրեաները իրարու կ՚ըսէին. – Տեսէք թէ ո՛րքան կը սիրէր զայն։</verse>
				<verse number="37">Ոմանք ալ կ՚ըսէին. – Այս մարդը որ կոյրին աչքը բացաւ, չէ՞ր կրնար այնպէս մը ընել՝ որ Ղազարոսը չմեռնէր։</verse>
				<verse number="38">Յիսուս դարձեալ ներքնապէս յուզուեցաւ եւ մօտեցաւ գերեզմանին, որ քարայր մըն էր եւ որուն մուտքին քար մը դրած էին։</verse>
				<verse number="39">Յիսուս ըսաւ. – Վերցուցէ՛ք քարը։ Մարթան, մեռնողին քոյրը, ըսաւ անոր. – Տէ՛ր, հիմա նեխած պէտք է ըլլայ, որովհետեւ չորս օրէ ի վեր թաղուած է։</verse>
				<verse number="40">Յիսուս Մարթային ըսաւ. – Քեզի չըսի՞, որ եթէ հաւատաս՝ Աստուծոյ փառքը պիտի տեսնես։</verse>
				<verse number="41">Երբ անոնք քարը վերցուցին, Յիսուս աչքերը վեր բարձրացուց եւ ըսաւ. – Հա՜յր, շնորհակալութիւն քեզի՝ որ լսեցիր զիս։</verse>
				<verse number="42">Գիտեմ որ միշտ կը լսես զիս. բայց ինչ որ այժմ կ՚ըսեմ՝ շուրջս գտնուող ժողովուրդին համար կ՚ըսեմ, որպէսզի անոնք հաւատան թէ դուն ղրկեցիր զիս։</verse>
				<verse number="43">Ասիկա ըսելէ ետք՝ բարձր ձայնով կանչեց. – Ղազարո՛ս, դո՛ւրս եկուր։</verse>
				<verse number="44">Ու Ղազարոս դուրս ելաւ՝ ոտքերը եւ ձեռքերը պատանքով փաթթուած եւ երեսը վարշամակով ծածկուած։ Յիսուս ըսաւ անոնց. – Քակեցէ՛ք պատանքը եւ ձգեցէք որ երթայ։</verse>
				<verse number="45">Հրեաներէն շատեր, որոնք Մարիամենց տունը եկած էին, երբ Յիսուսի կատարած այս հրաշքը տեսան, հաւատացին անոր։</verse>
				<verse number="46">Սակայն ուրիշներ գացին Փարիսեցիներուն մօտ եւ պատմեցին ինչ որ Յիսուս կատարեց։</verse>
				<verse number="47">Աւագ քահանաներն ու Փարիսեցիները կանչեցին Ատեանի անդամները եւ ըսին. – Ի՞նչ ընելու ենք, քանի այս մարդը բազմաթիւ հրաշքներ կը գործէ։</verse>
				<verse number="48">Եթէ զինք այսպէս ձգենք՝ բոլորն ալ իրեն պիտի հաւատան, եւ Հռոմայեցիները պիտի գան ու կործանեն մեր տաճարն ու ազգը։</verse>
				<verse number="49">Անոնցմէ մէկը, որուն անունը Կայիափա էր եւ որ այդ տարի Քահանայապետն էր, ըսաւ անոնց. – Դուք բան չէք գիտեր.</verse>
				<verse number="50">չէ՞ք խորհիր թէ մեզի համար աւելի լաւ է՝ որ մէկ հոգի մեռնի ժողովուրդին համար, քան թէ ամբողջ ազգը կորսուի։</verse>
				<verse number="51">Այս խօսքերը անիկա ինքնիրմէ չըսաւ, այլ՝ այդ տարի Քահանայապետը ըլլալուն՝ մարգարէացաւ թէ Յիսուս պիտի մեռնէր իր ժողովուրդին համար։</verse>
				<verse number="52">Եւ ո՛չ միայն Հրեայ ժողովուրդին համար, այլ՝ որպէսզի Աստուծոյ ցրուած որդիներն ալ ի մի հաւաքէ։</verse>
				<verse number="53">Եւ այսպէս, այդ օրէն սկսեալ Հրեայ ղեկավարները որոշեցին սպաննել Յիսուսը։</verse>
				<verse number="54">Յիսուս անկէ ետք համարձակ չէր շրջեր Հրէաստանի մէջ. ուստի այդտեղէն ելլելով՝ գնաց անապատին մօտիկ շրջանին մէկ քաղաքը, որ Եփրայիմ կը կոչուէր, եւ հոն մնաց իր աշակերտներուն հետ։</verse>
				<verse number="55">Մօտ էր Հրեաներուն Զատիկը ։ Այդ գաւառէն շատեր Երուսաղէմ ելան, որպէսզի Զատիկէն առաջ մաքրուին իրենց ծիսական սովորութեան համաձայն։</verse>
				<verse number="56">Անոնք Յիսուսը կը փնտռէին, եւ երբ տաճարին մէջ հաւաքուած էին՝ իրարու կը հարցնէին. – Ի՞նչ կը կարծէք. արդեօք տօնին առիթով հոս պիտի չգա՞յ։</verse>
				<verse number="57">Աւագ քահանաներն ու Փարիսեցիները պատուիրած էին, որ եթէ մէկը անոր ուր ըլլալը գիտնայ՝ իմացնէ, որպէսզի ձերբակալեն զայն։</verse>
			</chapter>
			<chapter number="12">
				<verse number="1">Զատիկէն վեց օր առաջ Յիսուս Բեթանիա եկաւ, հոն՝ ուր Ղազարոսը կ՚ապրէր, այն մարդը՝ որ մեռած էր եւ որուն Յիսուս մեռելներէն յարութիւն տուած էր։</verse>
				<verse number="2">Հոն իրեն ընթրիք պատրաստեցին։ Մարթան կը սպասարկէր եւ Ղազարոսն ալ սեղանակիցներէն մէկն էր։</verse>
				<verse number="3">Ընթրիքի ատեն Մարիամ շիշ մը ազնիւ եւ սուղ նարդոսի իւղ առնելով՝ օծեց Յիսուսի ոտքերը եւ իր մազերով սրբեց զանոնք։ Տունը իւղին անուշահոտութեամբը լեցուեցաւ։</verse>
				<verse number="4">Աշակերտներէն մէկը՝ Յուդա Իսկարիոտացին, որ զայն մատնողը պիտի ըլլար, ըսաւ. –</verse>
				<verse number="5">Ինչո՞ւ այդ իւղը երեք հարիւր արծաթ դահեկանի չծախուէր եւ աղքատներուն չտրուէր։</verse>
				<verse number="6">Ասիկա ըսաւ՝ ո՛չ թէ անոր համար որ կը մտահոգուէր աղքատներով, այլ որովհետեւ գող էր։ Իր քով կը գտնուէր գանձանակը եւ ի՛նչ որ հոն կը ձգուէր՝ անկէ կ՚օգտուէր։</verse>
				<verse number="7">Յիսուս պատասխանեց. – Ազա՛տ ձգէ զինք, որովհետեւ թաղումիս օրը ըլլալիքն է որ հիմա կ՚ընէ։</verse>
				<verse number="8">Աղքատները ամէն ատեն ձեզի հետ ունիք, բայց զիս միշտ ձեզի հետ չունիք։</verse>
				<verse number="9">Հրեաներու մեծ բազմութիւն մը, երբ գիտցաւ թէ Յիսուս Բեթանիայի մէջ է, եկաւ՝ ո՛չ միայն Յիսուսի համար, այլ նաեւ տեսնելու համար Ղազարոսը, որուն Յիսուս մեռելներէն յարութիւն տուած էր։</verse>
				<verse number="10">Ուստի աւագ քահանաները որոշեցին Ղազարոսն ալ սպաննել,</verse>
				<verse number="11">որովհետեւ Հրեաներէն շատեր Ղազարոսը տեսնելու կ՚երթային ու կը հաւատային Յիսուսի։</verse>
				<verse number="12">Յաջորդ օր, ժողովուրդի մեծ բազմութիւն մը, որ Զատիկի տօնին առիթով Երուսաղէմ եկած էր, երբ լսեց թէ Յիսուս Երուսաղէմ կու գայ,</verse>
				<verse number="13">արմաւենիի ճիւղեր առաւ եւ Յիսուսը դիմաւորելու ելաւ, բարձրաձայն աղաղակելով. «Ովսաննա՜, օրհնեա՜լ ըլլայ ան՝ որ կու գայ Տիրոջ անունով, Իսրայէլի թագաւորը»։</verse>
				<verse number="14">Յիսուս էշ մը գտնելով՝ նստաւ անոր վրայ, ինչպէս որ Սուրբ գիրքերուն մէջ գրուած է.–</verse>
				<verse number="15">«Մի՛ վախնար, ո՜վ Երուսաղէմ, Սիոնի՛ աղջիկ. ահա թագաւորդ քեզի կու գայ իշու մը աւանակին վրայ նստած»։</verse>
				<verse number="16">Յիսուսի աշակերտները այս բոլորը չհասկցան ատենին, բայց երբ Յիսուս փառաւորուեցաւ՝ այն ատեն յիշեցին, թէ այս կատարուածները Յիսուսի համար գրուած էին եւ իրենք այդ գրուածն էր որ կատարեցին։</verse>
				<verse number="17">Բոլոր անոնք, որոնք Յիսուսի հետ էին՝ երբ անիկա Ղազարոսը կանչեց գերեզմանէն եւ զայն մեռելներէն յարուցանեց, այդ մասին վկայութիւն կու տային։</verse>
				<verse number="18">Այդ իսկ պատճառով Երուսաղէմ գտնուողները բոլորն ալ զինք դիմաւորելու ելան, որովհետեւ լսած էին, թէ ի՛նչպէս անիկա յարութեան հրաշքը գործած էր։</verse>
				<verse number="19">Իսկ Փարիսեցիները իրարու կ՚ըսէին. – Կը տեսնէ՞ք որ բան մըն ալ չենք կրնար ընել. ահա ամ– բողջ աշխարհը իրեն կը հետեւի։</verse>
				<verse number="20">Տօնին առիթով կարգ մը Յոյներ ալ եկած էին Երուսաղէմ՝ Աստուծոյ երկրպագելու։</verse>
				<verse number="21">Անոնք մօտեցան Փիլիպպոսի, որ Գալիլեայի Բեթսայիդա քաղաքէն էր, եւ աղաչելով ըսին. – Տէ՛ր, կ՚ուզենք Յիսուսը տեսնել։</verse>
				<verse number="22">Փիլիպպոս եկաւ Անդրէասին ըսաւ եւ երկուքը միասին Յիսուսի ներկայացուցին անոնց խնդրանքը։</verse>
				<verse number="23">Յիսուս պատասխանեց անոնց. – Ահա Մարդու Որդիին փառաւորուելու ժամը հասաւ։</verse>
				<verse number="24">Վստահ գիտցէք, որ եթէ ցորենի հատիկը հողին մէջ չիյնայ եւ չմեռնի, ինք որպէս առանձին հատիկ կը մնայ, իսկ եթէ մեռնի՝ բազմաթիւ հատիկներ կու տայ։</verse>
				<verse number="25">Ով որ իր անձը կը սիրէ՝ կը կորսնցնէ զայն, իսկ ով որ իր անձը կ՚անտեսէ այս աշխարհի վրայ՝ զայն յաւիտենական կեանքին համար պահած կ՚ըլլայ։</verse>
				<verse number="26">Ով որ ուզէ ինծի ծառայել՝ պէտք է ինծի հետեւի, եւ ինծի ծառայողը պիտի ըլլայ հոն՝ ուր ես կը գտնուիմ։ Եւ Հայրս պիտի պատուէ ինծի ծառայողը։</verse>
				<verse number="27">Բայց հիմա հոգիս խռոված է. եւ ի՞նչ ըսեմ։ Ըսե՞մ՝ «Հա՜յր, ազատէ՛ զիս այս ժամէն»։ Բայց տառապանքի այս ժամուն համար եկած եմ արդէն։</verse>
				<verse number="28">Հա՜յր, փառաւորէ՛ քու անունդ։ Ձայն մը եկաւ երկինքէն, որ կ՚ըսէր. – Փառաւորեցի եւ դարձեալ պիտի փառաւորեմ։</verse>
				<verse number="29">Ժողովուրդը, որ հոն կը գտնուէր, լսեց ձայնը։ Ոմանք ըսին. – Որոտում եղաւ։ Իսկ ուրիշներ ըսին. – Հրեշտակ մը խօսեցաւ իրեն։</verse>
				<verse number="30">Բայց Յիսուս պատասխանեց. – Ինծի համար չէ որ այս ձայնը եկաւ, այլ՝ ձեզի համար։</verse>
				<verse number="31">Հիմա կը սկսի այս աշխարհի դատաստանը ։ Հիմա այս աշխարհի իշխանը դուրս պիտի նետուի։</verse>
				<verse number="32">Եւ երբ երկրէն բարձրանամ՝ ամէնքն ալ ինծի պիտի քաշեմ։</verse>
				<verse number="33">Ասիկա ըսելով՝ կը հասկցնէր թէ ի՛նչ տեսակ մահով պիտի մեռնէր։</verse>
				<verse number="34">Ժողովուրդը պատասխանեց. – Մեր Օրէնքը մեզի կ՚ըսէ, թէ Քրիստոս յաւիտեան պիտի մնայ, իսկ դուն ինչպէ՞ս կ՚ըսես թէ Մարդու Որդին պէտք է բարձրանայ։ Ո՞վ է այդ Մարդու Որդին։</verse>
				<verse number="35">Յիսուս պատասխանեց. – Լոյսը քիչ մը ատեն ալ ձեզի հետ է. քալեցէ՛ք քանի լոյսը ունիք, որպէսզի խաւարը ձեզի չտիրէ։ Որովհետեւ ան որ խաւարին մէջ կը քալէ՝ չի գիտեր թէ ո՛ւր կ՚երթայ։</verse>
				<verse number="36">Հաւատացէ՛ք լոյսին՝ քանի տակաւին լոյսը ունիք, որպէսզի լոյսի որդիներ ըլլաք։ Յիսուս այս խօսքերը ըսելէ ետք՝ գնաց եւ անոնցմէ պահուըտեցաւ։</verse>
				<verse number="37">Հակառակ անոր որ Յիսուս բազմաթիւ հրաշքներ գործած էր անոնց դիմաց, բայց անոնք չէին հաւատար իրեն,</verse>
				<verse number="38">որպէսզի իրականանայ ինչ որ Աստուած ըսած էր Եսայի մարգարէի բերնով.– « Տէ՛ր, ո՞վ հաւատաց մեր տուած լուրին, Տիրոջ զօրութիւնը որո՞ւն յայտնուեցաւ»։</verse>
				<verse number="39">Անոնք չէին կրնար հաւատալ, որովհետեւ Տէրը դարձեալ կ՚ըսէ Եսայիի բերնով.–</verse>
				<verse number="40">«Աստուած անոնց աչքերը կուրցուց, եւ անոնց միտքերը կարծրացուց, որպէսզի չըլլայ որ աչքերով տեսնեն եւ միտքով հասկնան ու դարձի գան, եւ ես բժշկեմ զանոնք»։</verse>
				<verse number="41">Եսայի այս խօսքերը ըսաւ, որովհետեւ տեսաւ Յիսուսի փառքը եւ խօսեցաւ անոր մասին։</verse>
				<verse number="42">Ամէն պարագայի, նոյնիսկ Հրեայ իշխանաւորներէն շատեր հաւատացին Յիսուսի, բայց Փարիսեցիներուն պատճառով չէին յայտներ, որպէսզի ժողովարաններէն դուրս չդրուին,</verse>
				<verse number="43">քանի նախընտրեցին մարդոցմէ փառաւորուիլ, քան՝ Աստուծմէ։</verse>
				<verse number="44">Եւ Յիսուս բարձրաձայն ըսաւ. – Ով որ ինծի կը հաւատայ, ո՛չ թէ ինծի հաւատացած կ՚ըլլայ, այլ անոր՝ որ զիս ղրկած է։</verse>
				<verse number="45">Նոյնպէս, ով որ զիս կը տեսնէ՝ զիս ղրկողն ալ տեսած կ՚ըլլայ։</verse>
				<verse number="46">Ես որպէս լոյս եկայ աշխարհ, որպէսզի ով որ ինծի հաւատայ՝ խաւարի մէջ չմնայ։</verse>
				<verse number="47">Ես չեմ դատապարտեր ան՝ որ իմ խօսքերս կը լսէ եւ սակայն չի գործադրեր, որովհետեւ չեմ եկած աշխարհը դատապարտելու, այլ՝ աշխարհը փրկելու։</verse>
				<verse number="48">Սակայն կայ մէկը որ պիտի դատապարտէ զիս անարգողը եւ խօսքերս չընդունողը։ Աստուծոյ խօսքը, որ ես ձեզի խօսեցայ, անիկա՛ զայն պիտի դատապարտէ վերջին օրը։</verse>
				<verse number="49">Որովհետեւ ես ինձմէ չխօսեցայ, այլ զիս ղրկող Հայրը ինծի պատուիրեց ինչ որ պիտի ըսեմ եւ խօսիմ։</verse>
				<verse number="50">Եւ գիտեմ որ այդ պատուէրը յաւիտենական կեանք կու տայ։ Հետեւաբար, ինչ որ կը խօսիմ՝ Հօրս ինծի ըսածն է որ կը խօսիմ։</verse>
			</chapter>
			<chapter number="13">
				<verse number="1">Զատիկի տօնին նախօրեակին, Յիսուս գիտնալով թէ հասած է ժամը, երբ այս աշխարհէն իր Հօրը քով պիտի երթայ, սիրեց անոնք որոնք այս աշխարհի մէջ իրեն հետեւորդ էին եւ ծայր աստիճան սիրեց զանոնք։</verse>
				<verse number="2">Երբ Յիսուս եւ իր աշակերտները ընթրիք կ՚ընէին, Սատանան արդէն իսկ Իսկարիոտացի Սիմոնի որդիին՝ Յուդայի մտքին մէջ դրած էր Յիսուսը մատնելու խորհուրդը։</verse>
				<verse number="3">Յիսուս գիտնալով հանդերձ որ Հայրը ամէն իշխանութիւն տուած է իրեն եւ թէ ինք Աստուծմէ եկած է եւ Աստուծոյ կ՚երթայ,</verse>
				<verse number="4">ելաւ սեղանէն, մէկ կողմ դրաւ իր վրայի հագուստը եւ ղենջակ մը առնելով՝ մէջքին կապեց։</verse>
				<verse number="5">Ապա ջուր առնելով՝ լեցուց կոնքին մէջ եւ սկսաւ աշակերտներուն ոտքերը լուալ եւ մէջքին կապած ղենջակով սրբել։</verse>
				<verse number="6">Երբ եկաւ Սիմոն Պետրոսի մօտ, անիկա ըսաւ. – Տէ՛ր, դո՞ւն իմ ոտքերս պիտի լուաս։</verse>
				<verse number="7">Յիսուս պատասխանեց. – Ինչ որ կ՚ընեմ՝ դուն հիմա չես հասկնար, բայց յետոյ պիտի հասկնաս։</verse>
				<verse number="8">Պետրոս ըսաւ. – Երբե՛ք դուն իմ ոտքերս պիտի չլուաս։ Յիսուս պատասխանեց. – Եթէ ոտքերդ չլուամ՝ ինծի հետ բաժին պիտի չունենաս։ –</verse>
				<verse number="9">Տէ՛ր,– ըսաւ Սիմոն Պետրոս,– ուրեմն ո՛չ միայն ոտ– քերս լուա, այլ նաեւ ձեռքերս եւ գլուխս։</verse>
				<verse number="10">Յիսուս պատասխանեց. – Ան որ լուացուած է՝ մաքուր կ՚ըլլայ, հետեւաբար միայն ոտքերը լուալ պէտք է։ Դուք մաքուր էք, բայց ո՛չ բոլորդ։</verse>
				<verse number="11">Քանի Յիսուս գիտէր թէ ո՛վ պիտի մատնէր զինք, ահա թէ ինչո՛ւ ըսաւ՝ «Դուք մաքուր էք, բայց ո՛չ բոլորդ»։</verse>
				<verse number="12">Յիսուս իր աշակերտներուն ոտքերը լուալէ ետք՝ հագաւ իր հագուստները եւ կրկին սեղան բազմեցաւ։ Ապա հարցուց. – Գիտէ՞ք ինչ ըրի ձեզի։</verse>
				<verse number="13">Դուք զիս « Վարդապետ » եւ «Տէր» կը կոչէք, եւ ճիշդ կ՚ըսէք, որովհետեւ իրապէս ալ եմ։</verse>
				<verse number="14">Արդ, եթէ ես՝ որ Տէր եւ Վարդապետ եմ՝ լուացի ձեր ոտքերը, դուք ալ պարտաւոր էք իրարու ոտքերը լուալ։</verse>
				<verse number="15">Ես ձեզի օրինակ մը տուի, որպէսզի դուք ալ իրարու ընէք այն՝ ինչ որ ես ձեզի ըրի։</verse>
				<verse number="16">Լա՛ւ գիտցէք, թէ ծառան իր տիրոջմէ մեծ չէ եւ ոչ ալ ղրկուածը՝ զինք ղրկողէն։</verse>
				<verse number="17">Եթէ ասիկա գիտէք, երանելի պիտի ըլլաք՝ եթէ գործադրէք զայն։</verse>
				<verse number="18">Խօսքս բոլորիդ համար չէ, որովհետեւ ես կը ճանչնամ ընտրածներս. այլ որպէսզի իրականանայ Սուրբ գիրքին խօսքը, որ կ՚ըսէ. «Ան որ ինծի հետ հաց կ՚ուտէր՝ դաւաճանեց ինծի»։</verse>
				<verse number="19">Հիմակուընէ իսկ կ՚ըսեմ ձեզի, տակաւին ասիկա չպատահած, որպէսզի երբ պատահի՝ հաւատաք թէ Ես եմ։</verse>
				<verse number="20">Լա՛ւ գիտցէք, թէ ով որ կ՚ընդունի ան՝ որ ես պիտի ղրկեմ՝ զիս ընդունած կ՚ըլլայ, եւ ով որ զիս կ՚ընդունի՝ ընդունած կ՚ըլլայ զիս ղրկողը։</verse>
				<verse number="21">Այս խօսքերը ըսելէ ետք՝ Յիսուս հոգեպէս խռովեցաւ եւ բացայայտօրէն ըսաւ. – Լա՛ւ գիտցէք, թէ ձեզմէ մէկը պիտի մատնէ զիս։</verse>
				<verse number="22">Աշակերտները իրարու կը նայէին, շուարած՝ թէ որո՞ւն համարկ՚ըսէ։</verse>
				<verse number="23">Աշակերտներէն մէկը, զոր Յիսուս կը սիրէր, բազմած էր Յիսուսի կողքին։</verse>
				<verse number="24">Սիմոն Պետրոս նշան ըրաւ անոր՝ հարցնելու թէ որո՞ւն համար կ՚ըսէ։</verse>
				<verse number="25">Այդ աշակերտը Յիսուսի կողմը դառնալով՝ հարցուց. – Տէ՛ր, ո՞վ է։</verse>
				<verse number="26">Յիսուս պատասխանեց. – Պատառը թաթխելով որո՛ւն որ տամ՝ ան է։ Եւ պատառը թաթխելով տուաւ Իսկարիոտացի Յուդային։</verse>
				<verse number="27">Յուդա հազիւ պատառը առած՝ Սատանան իր մէջ մտաւ։ Յիսուս ըսաւ անոր. – Ինչ որ պիտի ընես՝ շուտով ըրէ։</verse>
				<verse number="28">Սեղանին շուրջ նստողներէն ո՛չ ոք հասկցաւ, թէ ինչո՛ւ այս խօսքը ըսաւ անոր։</verse>
				<verse number="29">Եւ որովհետեւ Յուդայի մօտ կը գտնուէր գանձանակը, աշակերտներէն ոմանք կարծեցին՝ թէ Յիսուս անոր ըսաւ. «Գնա՛ եւ տօնին առիթով ինչ որ մեզի պէտք է՝ գնէ, եւ կամ աղքատներուն բան մը տուր»։</verse>
				<verse number="30">Յուդա պատառը առնելէ ետք՝ անմիջապէս դուրս ելաւ։ Եւ գիշեր էր։</verse>
				<verse number="31">Յուդայի մեկնելէն ետք, Յիսուս ըսաւ. – Այժմ փառաւորուեցաւ Մարդու Որդին եւ Աստուած փառաւորուեցաւ անով։</verse>
				<verse number="32">Եւ եթէ Աստուած փառաւորուեցաւ անով, Աստուած ալ զայն պիտի փառաւորէ իրմով. եւ շուտով պիտի փառաւորէ զայն։</verse>
				<verse number="33">Որդեակնե՛ր, կարճ ժամանակ մըն ալ ձեզի հետ եմ. պիտի փնտռէք զիս։ Եւ ինչպէս որ Հրեայ ղեկավարներուն ըսի՝ ձեզիալ կ՚ըսեմ. «Հոն՝ ուր ես կ՚երթամ, դուք չէք կրնար գալ»։</verse>
				<verse number="34">Նոր պատուիրան մը կու տամ ձեզի.– Սիրեցէ՛ք իրար։ Ինչպէս ես ձեզ սիրեցի՝ դուք ալ իրար սիրեցէք։</verse>
				<verse number="35">Ձեր իրար սիրելով է որ մարդիկ պիտի գիտնան, թէ դուք իմ աշակերտներս էք։ –</verse>
				<verse number="36">Տէ՛ր, ո՞ւր կ՚երթաս,– հարցուց Սիմոն Պետրոս։ Յիսուս պատասխանեց. – Հոն՝ ուր ես կ՚երթամ, այժմ չես կրնար գալ, բայց յետոյ պիտի գաս ետեւէս։</verse>
				<verse number="37">Պետրոս ըսաւ. – Տէ՛ր, ինչո՞ւ հիմա չեմ կրնար հետեւիլ քեզի։ Կեանքս անգամ կը զոհեմ քեզի համար։</verse>
				<verse number="38">Յիսուս պատասխանեց. – Կեա՞նքդ պիտի զոհես ինծի համար։ Լա՛ւ գիտցիր, որ աքաղաղը չկանչած՝ դուն երեք անգամ պիտի ուրանաս զիս։</verse>
			</chapter>
			<chapter number="14">
				<verse number="1">Ապա Յիսուս ըսաւ իր աշակերտներուն. – Թող չխռովին ձեր սիրտերը։ Հաւատացէ՛ք Աստուծոյ, հաւատացէ՛ք նաեւ ինծի։</verse>
				<verse number="2">Հօրս տան մէջ շատ օթեւաններ կան. եթէ այդպէս չըլլար՝ չէի ըսեր ձեզի, թէ կ՚երթամ եւ ձեզի համար տեղ կը պատրաստեմ։</verse>
				<verse number="3">Եւ երբ երթամ եւ ձեզի համար տեղ պատրաստեմ, դարձեալ պիտի գամ եւ ձեզ քովս առնեմ, որպէսզի ըլլաք հոն՝ ուր ես կը գտնուիմ։</verse>
				<verse number="4">Եւ դուք գիտէք թէ ո՛ւր կ՚երթամ եւ անոր ճամբան ալ գիտէք։ –</verse>
				<verse number="5">Թովմաս ըսաւ իրեն. – Տէ՛ր, չենք գիտեր ուր կ՚երթաս. արդ, ինչպէ՞ս կրնանք ճամբան գիտնալ։</verse>
				<verse number="6">Յիսուս պատասխանեց անոր. – Ե՛ս եմ ճամբան, ճշմարտութիւնը եւ կեանքը։ Միայն ինձմով կարելի է Հօրս երթալ։</verse>
				<verse number="7">Եթէ զիս ճանչնայիք՝ Հայրս ալ պիտի ճանչնայիք. եւ այժմէն իսկ դուք գիտէք զայն եւ տեսած էք զայն։</verse>
				<verse number="8">Փիլիպպոս ըսաւ. – Տէ՛ր, ցոյց տուր մեզի Հայրը եւ կը բաւէ մեզի։</verse>
				<verse number="9">Յիսուս պատասխանեց. – Այսքան ատեն ձեզի հետ եմ եւ տակաւին չճանչցա՞ր զիս, Փիլիպպո՛ս։ Ով որ զիս տեսաւ՝ Հայրը տեսած եղաւ, ալ ի՞նչպէս կ՚ըսես՝ «Ցոյց տուր մեզի Հայրը»։</verse>
				<verse number="10">Չե՞ս հա– ւատար թէ ես Հօրս մէջ եմ եւ Հայրս իմ մէջս է։ Այս խօս– քերը որ ձեզի կ՚ըսեմ՝ ես ինձմէ չեմ ըսեր. Հայրը որ մէջս կը բնակի՝ իմ միջոցաւս կը կատարէ իր գործերը։</verse>
				<verse number="11">Հաւատացէ՛ք ինծի, թէ ես Հօրս մէջ եմ եւ Հայրը իմ մէջս. եթէ ոչ խօսքերուս համար՝ գոնէ կատարած գործերուս համար հաւատացէք։</verse>
				<verse number="12">Լա՛ւ գիտցէք, թէ ով որ ինծի կը հաւատայ՝ պիտի կատարէ ինչ որ ես կ՚ընեմ եւ անոնցմէ աւելին ալ պիտի կատարէ, որովհետեւ ես Հօրս քով կ՚երթամ։</verse>
				<verse number="13">Եւ ինչ որ իմ անունովս խնդրէք՝ պիտի կատարեմ զայն, որպէսզի Հայրը փառաւորուի Որդիով։</verse>
				<verse number="14">Այո՛, եթէ ոեւէ բան խնդրէք իմ անունովս՝ պիտի կատարեմ զայն։ –</verse>
				<verse number="15">Եթէ կը սիրէք զիս՝ պիտի գործադրէք իմ պատուիրաններս։</verse>
				<verse number="16">Եւ ես Հօրս պիտի աղաչեմ՝ որ ուրիշ Մխիթարիչ մը տայ ձեզի, որպէսզի յաւիտեան ձեզի հետ ըլլայ։</verse>
				<verse number="17">Անիկա Սուրբ Հոգին է, որ ճշմարտութիւնը կը յայտնէ։ Աշխարհը չի կրնար զայն ընդունիլ, որովհետեւ ո՛չ կը տեսնէ եւ ո՛չ ալ կը ճանչնայ զայն։ Բայց դուք կը ճանչնաք զայն, որովհետեւ ձեր մէջ պիտի մնայ եւ ձեր հետ պիտի ըլլայ։</verse>
				<verse number="18">Որբ պիտի չձգեմ ձեզ. կրկին պիտի գամ ձեզի։</verse>
				<verse number="19">Մօտ ատենէն այլեւս աշխարհը զիս պիտի չտեսնէ, բայց դուք պիտի տեսնէք զիս, որովհետեւ ես կ՚ապրիմ եւ դուք ալ պիտի ապրիք։</verse>
				<verse number="20">Այն օրը դուք պիտի գիտնաք՝ թէ ես Հօրս մէջ եմ, դուք իմ մէջս եւ ես՝ ձեր մէջ։</verse>
				<verse number="21">Ով որ կ՚ընդունի իմ պատուիրաններս եւ կը գործադրէ զանոնք, ա՛ն է որ զիս կը սիրէ։ Եւ Հայրս պիտի սիրէ զիս սիրողը։ Ես ալ պիտի սիրեմ զայն եւ ինքզինքս յայտնեմ անոր։</verse>
				<verse number="22">Յուդան, ոչ Իսկարիոտացին, ըսաւ իրեն. – Տէ՛ր, ի՞նչպէս կ՚ըլլայ որ ինքզինքդ մեզի պիտի յայտնես եւ ոչ թէ աշխարհին։</verse>
				<verse number="23">Յիսուս պատասխանեց անոր. – Ով որ կը սիրէ զիս՝ խօսքերս կը գործադրէ. Հայրս ալ պիտի սիրէ զայն եւ ես ու Հայրս անոր պիտի գանք եւ անոր հետ բնակինք։</verse>
				<verse number="24">Եւ ով որ չի սիրեր զիս՝ խօսքերս չի գործադրեր։ Այս ըսածներս որ լսեցիք՝ իմ խօսքերս չեն, այլ խօսքերը Հօրս, որ զիս ղրկեց։</verse>
				<verse number="25">Այս բոլորը խօսեցայ ձեզի, քանի տակաւին ձեզի հետ եմ։</verse>
				<verse number="26">Բայց Մխիթարիչը՝ Սուրբ Հոգին, որ Հայրս ձեզի պիտի ղրկէ իմ անունովս, անիկա ձեզի ամէն ինչ պիտի սորվեցնէ եւ յիշեցնէ ինչ որ ես ձեզի ըսի։ –</verse>
				<verse number="27">Խաղաղութիւն կը թողում ձեզի. իմ խաղաղութիւնս է որ կու տամ ձեզի, որ այս աշխարհի տուած խաղաղութենէն տարբեր է։ Մի՛ խռովիք ու մի՛ վախնաք։</verse>
				<verse number="28">Լսեցիք ինչ որ ըսի ձեզի, թէ՝ «Ահա կ՚երթամ, բայց կրկին պիտի գամ ձեզի»։ Եթէ զիս սիրէիք, ուրախ պիտի ըլլայիք որ Հօրս կ՚երթամ, որովհետեւ Հայրս ինձմէ մեծ է։</verse>
				<verse number="29">Այս բոլորը ձեզի ըսի՝ նախ քան պատահիլը, որպէսզի երբ պատահին՝ այն ատեն հաւատաք։</verse>
				<verse number="30">Այլեւս երկար պիտի չխօսիմ ձեզի, որովհետեւ ահա կու գայ այս աշխարհի իշխանը, որ իմ վրաս ո՛չ մէկ իշխանութիւն ունի։</verse>
				<verse number="31">Բայց աշխարհը պէտք է գիտնայ թէ ես Հայրը կը սիրեմ եւ այդ է պատճառը, որ ինծի բոլոր պատուիրածները կը կատարեմ։ Ելէ՛ք, երթանք այստեղէն։</verse>
			</chapter>
			<chapter number="15">
				<verse number="1">Ես եմ ճշմարիտ որթատունկը, եւ Հայրս մշակն է։</verse>
				<verse number="2">Անիկա կը կտրէ վրաս հաստատուած բոլոր այն ճիւղերը որոնք պտուղ չեն տար, իսկ բոլոր անոնք որոնք պտուղ կու տան՝ յօտելով կը մաքրէ, որպէսզի աւելի պտղաբեր ըլլան։</verse>
				<verse number="3">Դուք արդէն իսկ մաքրուած էք այն խօսքին համար՝ որ ձեզի խօսեցայ։</verse>
				<verse number="4">Ինծի միացած մնացէք եւ ես ձեզի միացած պիտի մնամ։ Ինչպէս որ ճիւղը ինք առանձին պտուղ չի տար՝ եթէ որթատունկին միացած չըլլայ, նոյնպէս ալ դուք չէք կրնար պտուղ տալ՝ եթէ ինծի միացած չըլլաք։</verse>
				<verse number="5">Ես եմ որթատունկը եւ դուք՝ ճիւղերը։ Ով որ ինծի միացած է եւ ես անոր՝ անիկա առատ պտուղ պիտի տայ, որովհետեւ առանց ինծի դուք ոչինչ կրնաք ընել։</verse>
				<verse number="6">Ով որ ինծի միացած չի մնար՝ կտրուելով դուրս կը նետուի եւ կը չորնայ, նման այն ճիւղերուն՝ որ կը հաւաքեն եւ կրակը նետելով կ՚այրեն։</verse>
				<verse number="7">Եթէ ինծի միացած մնաք եւ խօսքերս ձեր մէջ մնան, խնդրեցէք Աստուծմէ ինչ որ ուզէք եւ պիտի տայ ձեզի։</verse>
				<verse number="8">Իմ Հայրս կը փառաւորուի՝ երբ դուք առատ պտուղ տաք եւ այսպիսով իմ աշակերտներս ըլլաք։</verse>
				<verse number="9">Ինչպէս որ Հայրս զիս սիրեց, նոյն ձեւով ալ ես ձեզ սիրեցի։ Մնացէ՛ք իմ սիրոյս մէջ։</verse>
				<verse number="10">Եթէ գործադրէք իմ պատուիրաններս, իմ սիրոյս մէջ մնացած պիտի ըլլաք, ինչպէս որ ես Հօրս պատուիրանները գործադրելով անոր սիրոյն մէջ կը մնամ։</verse>
				<verse number="11">Ասոնք ըսի ձեզի, որպէսզի իմ ուրախութիւնս ձեր մէջ ըլլայ եւ ձեր ուրախութիւնը կատարեալ ըլլայ։</verse>
				<verse number="12">Իմ պատուէրս է՝ որ սիրէք իրար, ինչպէս ես ձեզ սիրեցի։</verse>
				<verse number="13">Մեծագոյն սէրը այն սէրն է, որով մարդ ինքզինք կը զոհէ իր բարեկամներուն համար։</verse>
				<verse number="14">Դուք իմ բարեկամներս էք, եթէ գործադրէք ինչ որ կը պատուիրեմ ձեզի։</verse>
				<verse number="15">Այլեւս ձեզ ծառայ չեմ կոչեր, որովհետեւ ծառան չի գիտեր թէ ի՛նչ կ՚ընէ իր տէրը. այլ՝ ձեզ բարեկամ կոչեցի, որովհետեւ ինչ որ Հօրմէս լսեցի՝ ձեզի յայտնեցի։</verse>
				<verse number="16">Դուք չէ որ զիս ընտրեցիք, այլ ե՛ս ձեզ ընտրեցի եւ նշանակեցի ձեզ՝ որ երթաք եւ պտղաբեր ըլլաք եւ ձեր պտուղը մնայուն ըլլայ, որպէսզի Հայրս տայ ձեզի ինչ որ իմ անունովս խնդրէք։</verse>
				<verse number="17">Դարձեալ կը պատուիրեմ ձեզի, սիրեցէ՛ք իրար։ –</verse>
				<verse number="18">Եթէ աշխարհը ձեզ կ՚ատէ, գիտցէք որ նախ զիս ատեց։</verse>
				<verse number="19">Եթէ այս աշխարհին պատկանած ըլլայիք՝ աշխարհը ձեզ պիտի սիրէր, որպէս իրմէ եղող մէկը։ Բայց աշխարհը ձեզ կ՚ատէ, որովհետեւ ես ձեզ այս աշխարհէն զատեցի, եւ դուք այս աշխարհին չէք պատկանիր այլեւս։</verse>
				<verse number="20">Յիշեցէ՛ք այն խօսքը որ ըսի ձեզի, թէ «Ծառան իր տիրոջմէ աւելի մեծ չէ»։ Եթէ զիս հալածեցին, ձեզ ալ պիտի հալածեն. եթէ իմ խօսքերս գործադրեցին, ապա ձերն ալ պիտի գործադրեն։</verse>
				<verse number="21">Բայց այս բոլորը ձեզի պիտի ընեն իմ անունիս պատճառով, որովհետեւ զիս ղրկողը չեն ճանչնար։</verse>
				<verse number="22">Եթէ աշխարհ եկած չըլլայի եւ խօսած չըլլայի իրենց, մեղք պիտի չունենային. բայց հիմա իրենց մեղքին համար ոեւէ արդարացում չունին։</verse>
				<verse number="23">Ով որ զիս կ՚ատէ, իմ Հայրս ատած կ՚ըլլայ։</verse>
				<verse number="24">Եթէ իրենց մէջ կատարած չըլլայի այնպիսի գործեր, որոնք ուրիշ ոչ ոք ըրած է, անոնք մեղք պիտի չունենային։ Սակայն ահա անոնք տեսան իմ գործերս եւ ատեցին թէ՛ զիս եւ թէ՛ Հայրս։</verse>
				<verse number="25">Արդ, կը կատարուի իրենց Օրէնքին մէջ գրուածը, որ կ՚ըսէ «Զիս ատեցին՝ առանց ոեւէ պատճառի»։</verse>
				<verse number="26">Բայց երբ գայ Մխիթարիչը, այսինքն Սուրբ Հոգին, որ ես ձեզի պիտի ղրկեմ Հօրմէն, որովհետեւ Հօրմէն կ՚ելլէ, անիկա ճշմարտութիւնը պիտի պատմէ եւ վկայէ իմ մասիս։</verse>
				<verse number="27">Դուք ալ կը վկայէք իմ մասիս, որովհետեւ սկիզբէն ինծի հետ եղաք։</verse>
			</chapter>
			<chapter number="16">
				<verse number="1">Ասոնքխօսեցայ ձեզի, որպէսզի ձեր հաւատքը չկորսնցնէք։</verse>
				<verse number="2">Իրենց ժողովարաններէն դուրս պիտի դնեն ձեզ, եւ ժամանակ պիտի գայ, երբ ո՛վ որ ձեզ սպաննէ՝ պիտի կարծէ թէ Աստուծոյ ծառայութիւն կը մատուցանէ։</verse>
				<verse number="3">Մարդիկ այս բաները պիտի ընեն ձեզի, որովհետեւ չճանչցան ո՛չ Հայրը եւ ո՛չ ալ զիս։</verse>
				<verse number="4">Սակայն ասիկա ըսի ձեզի, որպէսզի երբ ատոնց ժամանակը գայ՝ յիշէք թէ արդէն ըսեր էի ձեզի։ Ասոնք սկիզբէն չըսի ձեզի, որովհետեւ ձեզի հետ էի։</verse>
				<verse number="5">Բայց հիմա կ՚երթամ զիս ղրկողին մօտ, եւ ձեզմէ ոչ մէկը կը հարցնէ ինծի, թէ՝ ո՛ւր կ՚երթաս։</verse>
				<verse number="6">Սակայն որովհետեւ այս բոլորը խօսեցայ ձեզի, ձեր սիրտերը տրտմութեամբ լեցուեցան։</verse>
				<verse number="7">Բայց ես ճշմարտութիւնը կ՚ըսեմ ձեզի.– Ձեզի համար լաւ է որ ես երթամ, որովհետեւ եթէ չերթամ՝ Մխիթարիչը պիտի չգայ ձեզի. իսկ եթէ ես երթամ՝ զայն պիտի ղրկեմ ձեզի։</verse>
				<verse number="8">Երբ անիկա գայ, ցոյց պիտի տայ աշխարհի մեղքը, իմ արդարութիւնս եւ չարին դատաստանը։</verse>
				<verse number="9">Աշխարհի մեղքը՝ որովհետեւ ինծի չեն հաւատար,</verse>
				<verse number="10">իմ արդարութիւնս՝ որովհետեւ ես Հօրս քով կ՚երթամ եւ այլեւս պիտի չտեսնէք զիս,</verse>
				<verse number="11">եւ չարին դատաստանը՝ որովհետեւ Սատանան, այս աշխարհի իշխանը, արդէն իսկ դատապարտուած է։</verse>
				<verse number="12">Տակաւին շատ բաներ ունիմ ըսելիք ձեզի, սակայն այժմ չէք կրնար տանիլ։</verse>
				<verse number="13">Բայց երբ գայ ինքը՝ Սուրբ Հոգին, որ ճշմարտութիւնը կը յայտնէ, անիկա պիտի առաջնորդէ ձեզ ամբողջական ճշմարտութեան, որովհետեւ անիկա ինքնիրմէ պիտի չխօսի, այլ ինչ որ լսէ՝ զայն պիտի խօսի եւ ձեզի պիտի պատմէ գալիք բաները։</verse>
				<verse number="14">Անիկա զիս պիտի փառաւորէ, որովհետեւ ինչ որ ինձմէ առնէ՝ պիտի յայտնէ ձեզի։</verse>
				<verse number="15">Ինչ որ Հայրս ունի՝ իմս է. ասոր համար է որ ըսի ձեզի, թէ ինչ որ առնէ ինձմէ՝ պիտի յայտնէ ձեզի։ –</verse>
				<verse number="16">Ես Հօրս քով կ՚երթամ։ Մօտ ատենէն այլեւս պիտի չտեսնէք զիս, բայց կարճ ժամանակ մը ետք դարձեալ պիտի տեսնէք զիս։</verse>
				<verse number="17">Աշակերտներէն ոմանք իրարու հարցուցին. – Ի՞նչ ըսել կ՚ուզէ մեզի իր այս խօսքերով, թէ՝ «Մօտ ատենէն այլեւս պիտի չտեսնէք զիս. բայց կարճ ժամանակ մը ետք դարձեալ պիտի տեսնէք զիս», ինչպէս նաեւ կ՚ըսէ թէ՝ «Ես Հօրս քով կ՚երթամ»։</verse>
				<verse number="18">Այս «Մօտ ատենէն» ը ի՞նչ կը նշանակէ։ Չենք գիտեր թէ ի՛նչ կը խօսի։</verse>
				<verse number="19">Յիսուս գիտցաւ թէ կ՚ուզէին իրեն հարցնել, ուստի ըսաւ անոնց. – Ի՞նչ է. «Մօտ ատենէն այլեւս պիտի չտեսնէք զիս, բայց կարճ ժամանակ մը ետք դարձեալ պիտի տեսնէք զիս» ըսելո՞ւս համար իրարու կը հարցնէք։</verse>
				<verse number="20">Լա՛ւ գիտցէք, թէ դուք պիտի լաք ու ողբաք, բայց աշխարհը պիտի ուրախանայ. դուք պիտի տրտմիք, բայց ձեր տրտմութիւնը ուրախութեան պիտի փոխուի։</verse>
				<verse number="21">Կին մը երբ պիտի ծնի՝ ցաւ կը քաշէ, քանի ծննդաբերութեան ժամանակը հասած է, բայց երախային ծնունդէն ետք այլեւս իր նեղութիւնները չի յիշեր այն ուրախութեան պատճառով, որ մարդ մը աշխարհ եկաւ։</verse>
				<verse number="22">Նոյնն է ձեր պարագային. դուք այժմ տրտմած էք, բայց ես կրկին պիտի տեսնեմ ձեզ եւ ձեր սիրտերը ուրախութեամբ պիտի լեցուին. ուրախութեամբմը՝ որ ոչ ոք պիտի կարենայ խլել ձեզմէ։</verse>
				<verse number="23">Այդ օրը այլեւս ինծի բան պիտի չհարցնէք։ Լաւ գիտցէք, թէ ինչ որ Հօրմէս խնդրէք իմ անունովս՝ պիտի տայ ձեզի։</verse>
				<verse number="24">Մինչեւ հիմա իմ անունովս բան չխնդրեցիք։ Խնդրեցէք եւ պիտի ստանաք, որպէսզի ձեր ուրախութիւնը կատարեալ ըլլայ։ –</verse>
				<verse number="25">Այս բաները պատկերաւոր բացատրութիւններով ըսի ձեզի։ Բայց ժամանակ պիտի գայ, երբ այլեւս պատկերաւոր ձեւով պիտի չխօսիմ, այլ բացայայտօրէն պիտի խօսիմ ձեզի՝ Հօրս մասին։</verse>
				<verse number="26">Այդ օր իմ անունովս դո՛ւք պիտի խնդրէք իրմէ. ես պէտք պիտի չունենամ ձեզի համար Հօրս աղաչելու,</verse>
				<verse number="27">որովհետեւ Հայրս ինք ձեզ կը սիրէ, քանի դուք զիս սիրեցիք եւ հաւատացիք թէ Աստուծմէ ելայ։</verse>
				<verse number="28">Հօրմէն ելայ եւ աշխարհ եկայ եւ այժմ կը ձգեմ աշխարհը եւ Հօրը կ՚երթամ։</verse>
				<verse number="29">Աշակերտները ըսին իրեն. – Ահա հիմա բացայայտ կը խօսիս, առանց պատկերաւոր բացատրութիւններ գործածելու։</verse>
				<verse number="30">Այժմ գիտենք որ ամէն ինչ գիտես եւ պէտք չունիս ոեւէ մէկուն հարցումին՝ պատասխան տալու համար։ Ասոր համար է որ կը հաւատանք՝ թէ Աստուծմէ ելար։</verse>
				<verse number="31">Յիսուս անոնց պատասխանեց. – Կը հաւատա՞ք հիմա։</verse>
				<verse number="32">Ահա ժամանակը կու գայ եւ արդէն իսկ եկած է, երբ պիտի ցրուիք, իւրաքանչիւրը իր տունը, եւ զիս մինակ պիտի ձգէք։ Բայց ես մինակ չեմ, որովհետեւ Հայրս ինծի հետ է։</verse>
				<verse number="33">Ասոնք խօսեցայ ձեզի, որպէսզի ինձմով խաղաղութիւն ունենաք։ Աշխարհի վրայ նեղութիւն պիտի ունենաք, բայց քաջալերուեցէ՛ք, որովհետեւ ես յաղթեցի աշխարհին։</verse>
			</chapter>
			<chapter number="17">
				<verse number="1">Յիսուս այս խօսքերը վերջացնելէ ետք աչքերը երկինք բարձրացուց եւ ըսաւ. – Հա՜յր, ժամանակը հասած է, փառաւորէ՛ Որդիդ, որպէսզի Որդիդ ալ քեզ փառաւորէ։</verse>
				<verse number="2">Դուն անոր իշխանութիւն տուիր ամբողջ մարդկութեան վրայ, որպէսզի յաւիտենական կեանք տայ բոլոր անոնց՝ որ իրեն տուիր։</verse>
				<verse number="3">Եւ յաւիտենական կեանքը քեզ ճանչնա՛լն է՝ որպէս ճշմարիտ միակ Աստուած եւ ճանչնալ Յիսուս Քրիստոսը՝ որ դուն ղրկեցիր։</verse>
				<verse number="4">Երկրի վրայ ես քեզ փառաւորեցի՝ ամբողջացնելով այն գործը որ ինծի տուիր որ կատարեմ։</verse>
				<verse number="5">Եւ այժմ, ո՜վ Հայր, փառաւորէ՛ զիս այն փառքով որ ունէի քուհետդ՝ աշխարհի գոյութենէն առաջ։</verse>
				<verse number="6">Քեզ յայտնեցի բոլոր անոնց, որ ինծի տուիր այս աշխարհէն։ Անոնք քուկդ էին եւ ինծի տուիր զանոնք։ Անոնք խօսքերդ գործադրեցին</verse>
				<verse number="7">եւ հիմա գիտցան թէ ինչ որ ինծի տուիր՝ քեզմէ կու գայ,</verse>
				<verse number="8">որովհետեւ այն խօսքերը որ ինծի տուիր՝ ես իրենց տուի, եւ ընդունեցին ու ճշմարտապէս ճանչցան՝ որ ես քեզմէ ելայ, եւ հաւատացին թէ դուն ղրկեցիր զիս։</verse>
				<verse number="9">Արդ, կ՚աղօթեմ իրենց համար։ Չեմ աղօթեր աշխարհին համար, այլ անոնց համար որ դուն ինծի տուիր, որովհետեւ անոնք քեզի կը պատկանին։</verse>
				<verse number="10">Ինչ որ իմս է՝ այդ բոլորը քուկդ է, եւ ինչ որ քուկդ է՝ ատիկա իմս է, եւ անոնք զիս փառաւորեցին։</verse>
				<verse number="11">Ահա արդէն քեզի կու գամ եւ այլեւս աշխարհի մէջ չեմ, բայց անոնք աշխարհի մէջ են։ Սո՛ւրբ Հայր, անվտանգ պահէ զանոնք քու անունիդ զօրութեամբ, որովհետեւ քու անունովդ զանոնք ինծի տուիր, որպէսզի մէկ ըլլան, ինչպէս ես եւ դուն մէկ ենք։</verse>
				<verse number="12">Աշխարհի մէջ երբ անոնց հետ էի, ես կը պահէի զանոնք քու անունիդ զօրութեամբ, որովհետեւ քու անունովդ զանոնք ինծի տուիր։ Ես պահպանեցի զանոնք եւ անոնցմէ ո՛չ մէկը կորսուեցաւ, բացի անկէ՝ որ կորսուելու ճամբուն մէջ է, որպէսզի իրականանայ Սուրբ գիրքին մէջ ըսուածը։</verse>
				<verse number="13">Բայց հիմա քեզի կու գամ, եւ այս խօսքերս աշխարհի վրայ կ՚ըսեմ, որպէսզի իրենց սիրտերը լեցուին իմ կատարեալ ուրախութեամբս։</verse>
				<verse number="14">Ես քու պատգամդ անոնց փոխանցեցի, եւ աշխարհը ատեց զանոնք, որովհետեւ անոնք այս աշխարհինչեն պատկանիր, ինչպէս ես աշխարհին չեմ պատկանիր։</verse>
				<verse number="15">Չեմ խնդրեր որ զանոնք աշխարհէն վերցնես, այլ՝ զանոնք Չարէն պահես։</verse>
				<verse number="16">Ինչպէս որ ես այս աշխարհին չեմ պատկանիր, այնպէս ալ իրենք այս աշխարհին չեն պատկանիր։</verse>
				<verse number="17">Սրբագործէ՛ զանոնք քու ճշմարտութեամբդ, որովհետեւ քու խօսքդ ճշմարտութիւն է։</verse>
				<verse number="18">Ինչպէս որ դուն զիս աշխարհ ղրկեցիր, ես ալ զանոնք աշխարհ ղրկեցի։</verse>
				<verse number="19">Իրենց համար ես ինքզինքս քեզի կը նուիրաբերեմ, որպէսզի իրենք ալ ճշմարտապէս սրբագործուին։</verse>
				<verse number="20">Չեմ աղօթեր միայն իրենց համար, այլ նաեւ անոնց համար՝ որոնք անոնց քարոզութեամբ ինծի պիտի հաւատան։</verse>
				<verse number="21">Կ՚աղօթեմ որ անոնք բոլորն ալ մէկ ըլլան, ինչպէս որ դուն, ո՛վ Հայր, իմ մէջս ես եւ ես քու մէջդ, այնպէս ալ անոնք մեր մէջ ըլլան, որպէսզի աշխարհը հաւատայ, որ դուն ղրկեցիր զիս։</verse>
				<verse number="22">Այն փառքը որ ինծի տուիր՝ իրենց տուի, որպէսզի մէկ ըլլան, ինչպէս որ ես եւ դուն մէկ ենք։</verse>
				<verse number="23">Ես անոնց մէջ ըլլամ եւ դուն՝ իմ մէջս, այնպէս որ անոնք կատարեալ կերպով մէկ ըլլան, որպէսզի աշխարհը գիտնայ թէ դուն ղրկեցիր զիս եւ թէ սիրեցի զանոնք, ինչպէս որ դուն զիս սիրեցիր։</verse>
				<verse number="24">Հա՛յր, անոնք որոնք ինծի տուիր՝ կ՚ուզեմ որ ինծի հետ ըլլան՝ ո՛ւր որ ըլլամ, որպէսզի տեսնեն իմ փառքս, այն փառքը՝ որ ինծի տուիր, որովհետեւ զիս սիրեցիր աշխարհի ստեղծագործութենէն առաջ։</verse>
				<verse number="25">Արդա՛ր Հայր, թէեւ աշխարհը քեզ չճանչցաւ, բայց ես քեզ ճանչցայ. եւ ասոնք ալ գիտցան թէ դուն ղրկեցիր զիս։</verse>
				<verse number="26">Քեզ ճանչցուցի անոնց եւ պիտի շարունակեմ ճանչցնել, որպէսզի անոնց մէջ ըլլայ այն սէրը որով զիս սիրեցիր եւ ես ըլլամ անոնց մէջ։</verse>
			</chapter>
			<chapter number="18">
				<verse number="1">Յիսուս այս աղօթքը ընելէ ետք՝ իր աշակերտներուն հետ գնաց Կեդրոն կոչուած ձորին միւս կողմը։ Հոն պարտէզ մը կար, ուր Յիսուս մտաւ իր աշակերտներուն հետ։</verse>
				<verse number="2">Յուդան՝ մատնիչը, գիտէր պարտէզին տեղը, որովհետեւ շատ անգամ Յիսուս եւ իր աշակերտները հոն կը հաւաքուէին։</verse>
				<verse number="3">Ուստի, Յուդա իր հետ առնելով զինուորներու գունդ մը եւ աւագ քահանաներուն ու Փարիսեցիներուն կողմէ ղրկուած սպասաւորները, եկաւ պարտէզ։ Անոնք զինուած էին եւ ունէին ջահեր եւ լապտերներ։</verse>
				<verse number="4">Յիսուս տեսնելով բոլոր մարդիկը, որոնք իր վրայ կու գային, առաջ անցնելով ըսաւ. – Ո՞վ կը փնտռէք։ –</verse>
				<verse number="5">Նազովրեցի Յիսուսը,– պատասխանեցին անոնք։ Յիսուս ըսաւ. – Ես եմ։ Յուդան՝ մատնիչը, անոնց հետ հոն կեցած էր։</verse>
				<verse number="6">Երբ Յիսուս «Ես եմ» ըսաւ, անոնք ետ–ետ քաշուեցան եւ գետին ինկան։</verse>
				<verse number="7">Յիսուս դարձեալ հարցուց անոնց. – Ո՞վ կը փնտռէք։ – Նազովրեցի Յիսուսը,– պատասխանեցին անոնք։</verse>
				<verse number="8">Յիսուս ըսաւ. – Ձեզի ըսի թէ ե՛ս եմ. արդ, եթէ զիս կը փնտռէք՝ ձգեցէք որ ասոնք երթան։</verse>
				<verse number="9">Այս ձեւով կ՚իրականանար՝ ինչ որ Յիսուս նախապէս ըսած էր. «Պիտի չկորսնցնեմ ո՛չ իսկ մէկը անոնցմէ որ ինծի տուիր»։</verse>
				<verse number="10">Այն ատեն Սիմոն Պետրոս, որ սուր մը ունէր, քաշեց սուրը եւ զարկաւ Քահանայապետին ծառային՝ կտրելով անոր աջ ականջը։ Ծառային անունը Մաղքոս էր։</verse>
				<verse number="11">Յիսուս ըսաւ Պետրոսի. – Սուրդ իր պատեանը դիր. տառապանքի բաժակը, որ Հայրս տուաւ ինծի, պիտի չխմե՞մ կը կարծես։</verse>
				<verse number="12">Ապա զինուորները, հազարապետը եւ Հրեայ ղեկավարներուն սպասաւորները բռնեցին Յիսուսը եւ կապեցին</verse>
				<verse number="13">ու նախ տարին Հաննայի մօտ, որ այդ տարուան Քահանայապետին՝ Կայիափայի աներն էր։</verse>
				<verse number="14">Ասիկա այն Կայիափան էր, որ Հրեայ ղեկավարներուն խորհուրդ տուած էր՝ ըսելով, թէ աւելի լաւ է որ մէկ հոգի մեռնի ժողովուրդին համար։</verse>
				<verse number="15">Սիմոն Պետրոս եւ ուրիշ աշակերտ մը կ՚երթային Յիսուսի ետեւէն։ Այս աշակերտը ծանօթ ըլլալով Քահանայապետին՝ Յիսուսի հետ Քահանայապետին տան գաւիթը մտաւ,</verse>
				<verse number="16">մինչ Պետրոս դուրսը՝ դրան քով կեցաւ։ Միւս աշակերտը, որ ծանօթ էր Քահանայապետին, դուրս ելաւ եւ խօսելէ ետք դռնապանին հետ, որ կին մըն էր, ներս առաւ Պետրոսը։</verse>
				<verse number="17">Դռնապան աղախինը հարցուց Պետրոսի. – Արդեօք դուն ալ այդ մարդուն աշակերտներէն չե՞ս։ – Ո՛չ,– պատասխանեց Պետրոս։</verse>
				<verse number="18">Օդը ցուրտ ըլլալուն, ծառաները եւ սպասաւորները կրակ վառած էին հոն ու կը տաքնային։ Պետրոս ալ անոնց քով կեցած էր ու կը տաքնար։</verse>
				<verse number="19">Քահանայապետը հարցումներ ըրաւ Յիսուսի՝ անոր աշակերտներուն եւ ուսուցումներուն մասին։</verse>
				<verse number="20">Յիսուս պատասխանեց. – Ես հրապարակաւ խօսեցայ բոլորին, ամէն ատեն սորվեցուցի ժողովարաններու եւ տաճարին մէջ, ուր բոլոր Հրեաները կը հաւաքուէին. ես գաղտնի բան բնաւ չեմ խօսած։</verse>
				<verse number="21">Ինչո՞ւ կը հարցնես ինծի, հարցուր անոնց՝ որոնք լսեցին թէ ի՛նչ ըսի իրենց. ահա անոնք գիտեն թէ ինչ խօսած եմ։</verse>
				<verse number="22">Յիսուս հազիւ այս խօսքերը ըսած՝ սպասաւորներէն մէկը, որ հոն կեցած էր, ապտակ մը զարկաւ Յիսուսի, ըսելով. – Այդպէ՞ս կը պատասխանես Քահանայապետին։</verse>
				<verse number="23">Յիսուս ըսաւ անոր. – Եթէ սխալ բան մը խօսեցայ՝ ցոյց տուր սխալը. իսկ եթէ շիտակ է ըսածս՝ ինչո՞ւ կը զարնես ինծի։</verse>
				<verse number="24">Յետոյ Հաննա՝ Յիսուսը կապուած վիճակով ղրկեց Կայիափա Քահանայապետին։</verse>
				<verse number="25">Մինչ Սիմոն Պետրոս հոն կեցած էր ու կը տաքնար, հարցուցին իրեն. – Արդեօք դուն ալ անոր աշակերտներէն չե՞ս։ Անիկա ուրացաւ եւ պատասխանեց. – Ո՛չ։</verse>
				<verse number="26">Քահանայապետին ծառաներէն մէկը, ազգականը անոր՝ որուն ականջը Պետրոս կտրած էր, ըսաւ. – Ես քեզ չտեսա՞յ հոն՝ պարտէզին մէջ, անոր հետ։</verse>
				<verse number="27">Պետրոս դարձեալ ուրացաւ. եւ իսկոյն աքաղաղը կանչեց։</verse>
				<verse number="28">Կայիափայի տունէն Յիսուսը տարին կառավարիչին պալատը։ Առաւօտ կանուխ էր։ Հրեաները պալատ չմտան, որպէսզի իրենց Օրէնքին համաձայն չպղծուին եւ կարենան զատկական ընթրիքը ուտել։</verse>
				<verse number="29">Ուստի Պիղատոս դուրս ելաւ եւ հարցուց. – Ի՞նչ բանով կ՚ամբաստանէք այս մարդը։</verse>
				<verse number="30">Անոնք պատասխանեցին. – Եթէ այս մարդը չարագործ չըլլար՝ քեզի չէինք յանձներ զայն։</verse>
				<verse number="31">Պիղատոս ըսաւ. – Ուրեմն առէք եւ ձեր Օրէնքին համաձայն դատեցէք զայն։ Անոնք պատասխանեցին. – Մենք իրաւունք չունինք ոեւէ մէկը մահուան դատապարտելու։</verse>
				<verse number="32">Այսպիսով կ՚իրականանար Յիսուսի խօսքը, որով կ՚ակնարկէր՝ թէ ի՛նչպիսի մահով պիտի մեռնէր ինք։</verse>
				<verse number="33">Պիղատոս կրկին պալատ մտաւ, կանչեց Յիսուսը եւ հարցուց. – Դո՞ւն ես Հրեաներուն թագաւորը։</verse>
				<verse number="34">Յիսուս պատասխանեց. – Այդ հարցումը դուն քեզմէ՞ կ՚ընես, թէ ուրիշներ ըսին քեզի իմ մասիս։</verse>
				<verse number="35">Պիղատոս ըսաւ. – Ինչու ե՞ս ալ Հրեայ եմ։ Քու ժողովուրդդ եւ աւագ քահանաները քեզ յանձնեցին ինծի։ Ի՞նչ ըրած ես դուն։</verse>
				<verse number="36">Յիսուս պատասխանեց. – Իմ թագաւորութիւնս այս աշխարհէն չէ։ Եթէ իմ թագաւորութիւնս այս աշխարհէն ըլլար՝ անշուշտ հետեւորդներս պիտի կռուէին, որպէսզի Հրեաներուն ձեռքը չիյնամ։ Բայց ո՛չ, իմ թագաւորութիւնս այստեղէն չէ։</verse>
				<verse number="37">Պիղատոս ըսաւ. – Այդպէս ուրեմն, թագաւո՞ր ես։ Յիսուս պատասխանեց. – Ահա դո՛ւն ես ըսողը որ թագաւոր եմ։ Ես ծնած եւ աշխարհ եկած եմ մէկ բանի համար, որպէսզի վկայեմ ճշմարտութեան։ Ով որ կողմնակից է ճշմարտութեան՝ անիկա իմ խօսքս կը լսէ։</verse>
				<verse number="38">Պիղատոս հարցուց. – Ի՞նչ է ճշմարտութիւնը։ Ասիկա ըսելէ ետք՝ Պիղատոս կրկին դուրս ելաւ Հրեաներուն մօտ եւ ըսաւ անոնց. – Այս մարդուն վրայ ոեւէ յանցանք չեմ գտներ։</verse>
				<verse number="39">Բայց ձեր սովորութեան համաձայն, ամէն Զատիկի տօնին բանտարկեալ մը ազատ կ՚արձակեմ ձեզի։ Արդ, կ՚ուզէ՞ք որ Հրեաներու թագաւորը ազատ արձակեմ ձեզի։</verse>
				<verse number="40">Բոլորը միասին աղաղակեցին. – Ո՛չ զինք, այլ՝ Բարաբբա՛ն։ Եւ Բարաբբան աւազակ մըն էր։</verse>
			</chapter>
			<chapter number="19">
				<verse number="1">Պիղատոս առաւ Յիսուսը եւ զայն մտրակով ծեծել տուաւ։</verse>
				<verse number="2">Զինուորները փուշէ պսակ մը շինեցին եւ դրին անոր գլխուն եւ ապա ծիրանի զգեստ հագցուցին անոր։</verse>
				<verse number="3">Անոնք իրեն կու գային ու կ՚ըսէին. – Ողջո՛յն, Հրեաներու թագաւոր։ Եւ կ՚ապտակէին զինք։</verse>
				<verse number="4">Պիղատոս դարձեալ դուրս ելաւ եւ ըսաւ ամբոխին. – Ահա դուրս կը բերեմ զայն ձեզի, որպէսզի գիտնաք՝ թէ ես ոեւէ յանցանք չեմ գտներ անոր վրայ։</verse>
				<verse number="5">Եւ Յիսուս դուրս ելաւ՝ փուշէ պսակը գլխուն եւ ծիրանի զգեստը՝ վրան։ Պիղատոս ըսաւ անոնց. – Ահա՛ ձեր մարդը ձեզի։</verse>
				<verse number="6">Երբ աւագ քահանաները եւ սպասաւորները տեսան զինք, բարձրաձայն աղաղակեցին. – Խա՛չը հանէ, խա՛չը հանէ զայն։ Պիղատոս ըսաւ. – Այն ատեն՝ դո՛ւք առէք եւ ձեր ձեռքով խաչը հանեցէք, որովհետեւ ես ոեւէ յանցանք չեմ գտներ իր վրայ։ –</verse>
				<verse number="7">Մենք Օրէնք ունինք,– վրայ բերին Հրեայ ղեկավարները,– եւ մեր Օրէնքին համաձայն պէտք է մեռնի, որովհետեւ ինքզինք Աստուծոյ Որդի ըրաւ։</verse>
				<verse number="8">Պիղատոս ասիկա որ լսեց, ա՛լ աւելի վախցաւ։</verse>
				<verse number="9">Կրկին պալատ մտաւ եւ հարցուց Յիսուսի. – Ուրկէ՞ ես դուն։ Բայց Յիսուս չպատասխանեց։</verse>
				<verse number="10">Պիղատոս ըսաւ անոր. – Չե՞ս խօսիր ինծի հետ. չե՞ս գիտեր՝ թէ իշխանութիւն ունիմ քեզ խաչը հանելու, ինչպէս նաեւ՝ քեզ ազատ արձակելու։</verse>
				<verse number="11">Յիսուս պատասխանեց. – Իմ վրաս ո՛չ մէկ իշխանութիւն պիտի ունենայիր՝եթէ քեզի վերէն՝ Աստուծմէ տրուած չըլլար։ Հետեւաբար մեծ մեղքը անորն է՝ որ զիս քեզի յանձնեց։</verse>
				<verse number="12">Այս խօսքին վրայ՝ Պիղատոս կերպ մը կը փնտռէր, որ ազատ արձակէ Յիսուսը, բայց Հրեայ ղեկավարները կ՚աղաղակէին. – Եթէ ազատ արձակես՝ կայսրին բարեկամ չես։ Ով որ ինքզինք թագաւոր կը կոչէ՝ հակառակ է կայսրին։</verse>
				<verse number="13">Երբ Պիղատոս այս խօսքերը լսեց, դուրս հանեց Յիսուսը եւ ատեան նստաւ, այն տեղը՝ որ Քարայատակ կը կոչուէր, Եբրայերէն՝ Կապպաթա։</verse>
				<verse number="14">Զատիկի նախորդ օրն էր, կէսօրուան մօտ։ Պիղատոս ըսաւ ամբոխին. – Ահա՛ ձեր թագաւորը ձեզի։</verse>
				<verse number="15">Բայց անոնք աղաղակեցին. – Սպաննէ՛ զայն, սպաննէ՜ զայն. խա՛չը հանէ զինք։ Պիղատոս հարցուց. – Ձեր թագաւորը խա՞չը հանեմ։ Աւագ քահանաները պատասխանեցին. – Մենք կայսրէն զատ ուրիշ թագաւոր չունի՛նք։</verse>
				<verse number="16">Այն ատեն Պիղատոս Յիսուսը անոնց ձեռքը յանձնեց, որպէսզի խաչուի։ Անոնք առին Յիսուսը եւ տարին։</verse>
				<verse number="17">Յիսուս խաչը շալկած ելաւ այն տեղը, որ Գանկի վայր կը կոչուէր, Եբրայերէն՝ Գողգոթա։</verse>
				<verse number="18">Հոն խաչեցին զինք եւ իրեն հետ՝ երկու հոգի եւս՝ երկու կողմերէն, իսկ Յիսուս անոնց մէջտեղ։</verse>
				<verse number="19">Պիղատոս խաչին վրայ դնել տուաւ ցուցատախտակ մը, ուր գրուած էր. «Յիսուս Նազովրեցի՝ Հրեաներու թագաւորը»։</verse>
				<verse number="20">Հրեաներէն շատեր այս գրութիւնը կարդացին, որովհետեւ հոն՝ ուր Յիսուսը խաչուեցաւ, քաղաքին մօտ էր։ Արձանագրութիւնը գրուած էր Եբրայերէն, Լատիներէն եւ Յունարէն լեզուներով։</verse>
				<verse number="21">Հրեաներու աւագ քահանաները ըսին Պիղատոսի. – Մի՛ գրեր «Հրեաներու թագաւորը», այլ գրէ՝ «Այս մարդը ըսաւ.– Ես Հրեաներու թագաւորն եմ»։</verse>
				<verse number="22">Պիղատոս պատասխանեց. – Ինչ որ գրեցի՝ գրեցի։</verse>
				<verse number="23">Զինուորները Յիսուսը խաչելէ ետք՝ առին անոր հագուստները եւ չորս մասի բաժնեցին, իւրաքանչիւրին մէկ մաս։ Իսկ քանի որ պատմուճանը առանց կարի վերէն վար միակտուր հիւսուած էր,</verse>
				<verse number="24">իրարու ըսին. – Չպատռենք ասիկա. այլ եկէք վիճակ ձգենք եւ տեսնենք, թէ որո՞ւ պիտի ելլէ։ Ասիկա պատահեցաւ՝ որպէսզի իրականանայ Սուրբ գիրքին մէջ գրուածը.– «Հագուստներս իրենց միջեւ բաժնեցին եւ պատմուճանիս վրայ վիճակ ձգեցին»։ Արդ, զինուորները գրուածն էր որ կատարած եղան։</verse>
				<verse number="25">Յիսուսի խաչին մօտիկ կեցած էին՝ իր մայրը, մօրա– քոյրը, Կղէոպասի կինը՝ Մարիամը եւ Մարիամ Մագդաղենացին։</verse>
				<verse number="26">Յիսուս երբ տեսաւ իր մայրը եւ իր սիրած աշակերտը, որ մօրը քով կեցած էր, ըսաւ մօրը. – Մա՛յր, ահաւասիկ զաւակդ։</verse>
				<verse number="27">Յետոյ ըսաւ իր աշակերտին. – Ահաւասիկ մայրդ։ Եւ այդ օրուընէ աշակերտը զայն իր մօտ առաւ։</verse>
				<verse number="28">Անկէ ետք Յիսուս գիտցաւ թէ ամէն ինչ վերջացած է, եւ որպէսզի Սուրբ գիրքը ամբողջապէս կատարուած ըլլայ, ըսաւ. – Ծարաւ եմ։</verse>
				<verse number="29">Հոն քացախով լեցուն աման մը կար։ Զինուորները սպունգը լեղիով խառն քացախին մէջ թաթխելով՝ անցուցին զոպայի ճիւղի մը ծայրը եւ մօտեցուցին անոր բերանին։</verse>
				<verse number="30">Երբ Յիսուս լեղիով խառն քացախը խմեց, ըսաւ. – Ամէն ինչ վերջացած է։ Ապա գլուխը խոնարհեցուց եւ հոգին աւանդեց։</verse>
				<verse number="31">Զատիկի նախորդ օրն էր։ Հրեայ ղեկավարները չուզեցին որ մարմինները խաչերուն վրայ մնան Շաբաթ օրով, քանի այդ Շաբաթը տօնական մեծ օր մըն էր։ Ուստի Պիղատոսէն խնդրեցին՝ որ խաչեալներուն սրունքները կոտրեն եւ մարմինները մէջտեղէն վերցնեն։</verse>
				<verse number="32">Զինուորները եկան եւ առաջինին սրունքները կոտրեցին, նոյնպէս ալ միւսին՝ որ Յիսուսի հետ խաչուած էր։</verse>
				<verse number="33">Բայց երբ Յիսուսի եկան, տեսան որ անիկա արդէն իսկ մեռած էր, ուստի չկոտրեցին անոր սրունքները։</verse>
				<verse number="34">Սակայն զինուորներէն մէկը նիզակը անոր կողը խրեց, եւ անմիջապէս արիւն ու ջուր հոսեցաւ։</verse>
				<verse number="35">Ան որ տեսաւ ասիկա՝ ի՛նք վկայեց այս մասին եւ անոր տուած վկայութիւնը վաւերական է։ Անիկա գիտէ որ ըսածը ճշմարտութիւնն է, որպէսզի դուք ալ հաւատաք։</verse>
				<verse number="36">Ասիկա պատահեցաւ՝ որպէսզի իրականանայ Սուրբ գիրքերուն մէջ ըսուածը. «Անոր ոեւէ մէկ ոսկորը պիտի չփշրուի»,</verse>
				<verse number="37">ինչպէս նաեւ միւս գրուածը, որ կ՚ըսէ. «Պիտի նային անոր՝ որ խոցեցին»։</verse>
				<verse number="38">Անկէ ետք, Յովսէփ՝ որ Արիմաթեա քաղաքէն էր, Պիղատոսէն խնդրեց որ Յիսուսի մարմինը իրեն յանձնեն։ Յովսէփ Յիսուսի հետեւորդներէն էր, բայց ծածուկ կերպով, Հրեայ ղեկավարներէն վախնալով։ Պիղատոս արտօնեց, ուստի Յովսէփ եկաւ եւ վերցուց Յիսուսի մարմինը։</verse>
				<verse number="39">Յովսէփի միացաւ նաեւ Նիկոդեմոս, ան՝ որ նախապէս գիշերով Յիսուսի մօտ գացած էր։ Անիկա իրեն հետ բերաւ շուրջ երեսուն քիլօ հալուէով խառն զմուռս:</verse>
				<verse number="40">Անոնք առին Յիսուսի մարմինը եւ կտաւներով փաթթեցին՝ զմուռսին ու հալուէին հետ միասին, ինչպէս Հրեաներուն սովորութիւնն էր պատանքել։</verse>
				<verse number="41">Յիսուսի խաչուած տեղը պարտէզ մը կար եւ պարտէզին մէջ՝ ժայռափոր նոր գերեզման մը, ուր երբեք մէկը չէր թաղուած։</verse>
				<verse number="42">Հրեաներու Զատիկին նախօրեակը ըլլալուն համար՝ հոն դրին Յիսուսի մարմինը, քանի գերեզմանը մօտ էր։</verse>
			</chapter>
			<chapter number="20">
				<verse number="1">Կիրակիառաւօտ կանուխ, մթնշաղին, Մարիամ Մագդաղենացին գերեզման գնաց եւ տեսաւ որ գերեզմանի մուտքին դրուած քարը վերցուած է։</verse>
				<verse number="2">Ուստի վազելով գնաց Սիմոն Պետրոսի եւ միւս աշակերտին մօտ, զոր Յիսուս կը սիրէր, ու ըսաւ անոնց. – Տէրը վերցուցեր են գերեզմանէն եւ չենք գիտեր թէ ո՛ւր դրեր են զայն։</verse>
				<verse number="3">Ասոր վրայ՝ Պետրոս եւ միւս աշակերտը ելան եւ ճամբայ ինկան դէպի գերեզման։</verse>
				<verse number="4">Երկուքը միասին կը վազէին. բայց միւս աշակերտը աւելի արագ վազելով՝ Պետրոսէն առաջ հասաւ գերեզման</verse>
				<verse number="5">եւ ծռելով տեսաւ, որ հոն միայն կտաւները կային, սակայն ներս չմտաւ։</verse>
				<verse number="6">Հասաւ Սիմոն Պետրոսն ալ, որ ետեւէն կու գար, գերեզմանէն ներս մտաւ եւ տեսաւ որ կտաւները հոն էին,</verse>
				<verse number="7">իսկ վարշամակը, որ անոր գլուխն էր, միւս կտաւներուն հետ չէր, այլ ծալլուած եւ առանձին մէկ կողմ դրուած էր։</verse>
				<verse number="8">Այն ատեն միւս աշակերտն ալ, որ աւելի առաջ հասած էր գերեզման, ներս մտաւ, տեսաւ եւ հաւատաց։</verse>
				<verse number="9">Քանի տակաւին չէին հասկցած Սուրբ գիրքերուն խօսքը, որուն համաձայն՝ պէտք էր որ ան մեռելներէն յարութիւն առնէր։</verse>
				<verse number="10">Ապա, աշակերտները վերադառնալով՝ հաւաքուեցան իրարու մօտ։</verse>
				<verse number="11">Իսկ Մարիամ դուրսը, գերեզմանին մօտ կեցած՝ կու լար։ Մինչ կու լար, ծռեցաւ եւ գերեզմանէն ներս նայեցաւ</verse>
				<verse number="12">ու տեսաւ ճերմակ զգեստներ հագած երկու հրեշտակներ, որոնք նստած էին հոն՝ ուր նախապէս Յիսուսի մարմինը դրուած էր, մէկը գլխուն կողմը, միւսը՝ ոտքերուն։</verse>
				<verse number="13">Անոնք ըսին իրեն. – Ո՛վ կին, ինչո՞ւ կու լաս։ Անիկա պատասխանեց. – Որովհետեւ Տէրս վերցուցեր են գերեզմանէն եւ չեմ գիտեր թէ ո՛ւր դրեր են զայն։</verse>
				<verse number="14">Ասիկա ըսելէ ետք՝ ետեւ դարձաւ եւ տեսաւ Յիսուսը որ կեցած էր, բայց չէր գիտեր թէ Յիսուսն է։ –</verse>
				<verse number="15">Ո՛վ կին, ինչո՞ւ կու լաս, ո՞վ կը փնտռես,– հարցուց Յիսուս։ Մարիամ կարծեց թէ պարտիզպանն է, ուստի ըսաւ. – Տէ՛ր, եթէ դուն վերցուցեր ես զայն, ըսէ՛ ինծի՝ ո՞ւր դրեր ես, որպէսզի երթամ առնեմ զայն։</verse>
				<verse number="16">Յիսուս ըսաւ անոր. – Մարիա՛մ։ Անիկա դարձաւ եւ Եբրայերէնով ըսաւ. – Րաբբունի՜,– որ կը նշանակէ՝ Վարդապետ ։ –</verse>
				<verse number="17">Մի՛ դպչիր ինծի,– ըսաւ Յիսուս անոր,– որովհետեւ տակաւին Հօրս մօտ չեմ ելած։ Բայց դուն գնա՛ իմ եղբայրներուս եւ ըսէ՛ անոնց, թէ ես կ՚ելլեմ իմ Հօրս եւ ձեր Հօրը մօտ, իմ Աստուծոյս եւ ձեր Աստուծոյն մօտ։</verse>
				<verse number="18">Մարիամ Մագդաղենացին գնաց եւ աշակերտներուն պատմեց, թէ ինք տեսաւ Տէրը եւ յայտնեց այն՝ ինչ որ անիկա ըսած էր իրեն։</verse>
				<verse number="19">Այդ Կիրակի օրը երեկոյեան, երբ աշակերտները միասին հաւաքուած էին եւ դռներն ալ գոցած՝ Հրեայ ղեկավարներէն վախնալով, Յիսուս եկաւ եւ կանգնեցաւ անոնց մէջտեղ եւ ըսաւ անոնց. – Ողջո՛յն ձեզի։</verse>
				<verse number="20">Եւ բարեւելէ ետք՝ անոնց ցոյց տուաւ իր ձեռքերն ու կողը։ Աշակերտները ուրախացան, տեսնելով իրենց Տէրը։</verse>
				<verse number="21">Յիսուս կրկին ըսաւ անոնց. – Ողջո՛յն ձեզի։ Ինչպէս որ Հայրս զիս ղրկեց, ես ալ ձեզ կը ղրկեմ։</verse>
				<verse number="22">Ապա փչեց անոնց վրայ եւ ըսաւ. – Առէ՛ք Սուրբ Հոգին.</verse>
				<verse number="23">եթէ մէկուն ներէք իր մեղքերը՝ թող ներուած ըլլան եւ եթէ չներէք մէկուն մեղքերը՝ թող ներուած չըլլան։</verse>
				<verse number="24">Տասներկու աշակերտներէն մէկը՝ Թովմասը, որ Երկուորեակ կը կոչուէր, Յիսուսի եկած ատեն անոնց հետ չէր։</verse>
				<verse number="25">Միւս աշակերտները ըսին անոր. – Մենք տեսա՛նք Տէրը ։ Թովմաս ըսաւ անոնց. – Մինչեւ որ գամերուն հետքերը չտեսնեմ անոր ձեռքերուն մէջ ու մատներս չդնեմ գամերուն տեղերը եւ ձեռքս չդպցնեմ անոր կողին՝ չեմ հաւատար։</verse>
				<verse number="26">Ութը օր ետք, աշակերտները դարձեալ ներսը հաւաքուեր էին եւ Թովմաս իրենց հետ էր։ Հակառակ որ դռները գոց էին, Յիսուս եկաւ եւ կանգնեցաւ անոնց մէջտեղ ու ըսաւ. – Ողջո՛յն ձեզի։</verse>
				<verse number="27">Յետոյ ըսաւ Թովմասին. – Մատդ բեր՝ հո՛ս դիր եւ տե՛ս ձեռքերս. բե՛ր ձեռքդ եւ դպցուր կողիս եւ անհաւատ մի՛ ըլլար, այլ՝ հաւատացեալ։</verse>
				<verse number="28">Թովմաս բացագանչեց. – Տէ՜րս եւ Աստուա՜ծս։</verse>
				<verse number="29">Յիսուս ըսաւ անոր. – Զիս տեսնելուդ համար հաւատացիր, չէ՞. երանի՜ անոնց՝ որոնք առանց զիս տեսնելու կը հաւատան։</verse>
				<verse number="30">Յիսուս իր աշակերտներուն ներկայութեան ուրիշ բազմաթիւ հրաշքներ ալ կատարեց, որոնք այս գիրքին մէջ գրուած չեն։</verse>
				<verse number="31">Իսկ այսքանը գրուեցաւ, որպէսզի հաւատաք թէ Յիսուսն է Քրիստոսը, Աստուծոյ Որդին, եւ իրեն հանդէպ ձեր ունեցած հաւատքին միջոցաւ յաւիտենական կեանք ունենաք։</verse>
			</chapter>
			<chapter number="21">
				<verse number="1">Անկէ ետք Յիսուս դարձեալերեւցաւ իր աշակերտներուն, Տիբերիայի լիճին եզերքը։ Ահա՛ թէ ինչպէս երեւցաւ.–</verse>
				<verse number="2">Սիմոն Պետրոս, Թովմաս՝ Երկուորեակ կոչուածը, Նաթանայէլ, որ Գալիլեայի Կանա քաղաքէն էր, Զեբեդէոսի որդիները եւ Յիսուսի աշակերտներէն երկու ուրիշներ միասին էին։</verse>
				<verse number="3">Սիմոն Պետրոս ըսաւ անոնց. – Ձուկ որսալու կ՚երթամ։ – Մենք ալ քեզի հետ կու գանք,– ըսին միւսները։ Ուստի գացին եւ նաւակ մտան, բայց այդ գիշեր բան մըն ալ չբռնեցին։</verse>
				<verse number="4">Առաւօտ կանուխ՝ Յիսուս կանգնած էր ջուրին եզերքը. սակայն աշակերտները չգիտցան թէ Յիսուսն է։</verse>
				<verse number="5">Յիսուս ըսաւ անոնց. – Տղա՛ք, ուտելիք բան մը ունի՞ք։ – Ո՛չ,– պատասխանեցին անոնք։</verse>
				<verse number="6">Յիսուս ըսաւ անոնց. – Ուռկանը նաւակին աջ կողմը ձգեցէք եւ պիտի գտնէք։ Անոնք ուռկանը ձգեցին, եւ երբ ուզեցին ետ քաշել՝ ձուկերու շատութենէն չէին կրնար։</verse>
				<verse number="7">Այն աշակերտը, զոր Յիսուս կը սիրէր, ըսաւ Պետրոսի. – Տէ՜րն է։ Սիմոն Պետրոս երբ լսեց թէ Տէրն է, հագուստը վրան առաւ, քանի մերկ էր, եւ ջուրը նետուեցաւ։</verse>
				<verse number="8">Միւս աշակերտները նաւակով եզերք եկան՝ իրենց հետ քաշելով ձուկերով լեցուն ուռկանը։ Անոնք ցամաքէն շատ հեռու չէին, մօտաւորապէս հարիւր մեթր։</verse>
				<verse number="9">Երբ ցամաք ելան, վառած կրակ տեսան եւ վրան դրուած ձուկ, եւ հաց։</verse>
				<verse number="10">Յիսուս ըսաւ անոնց. – Բերէ՛ք այդ ձուկերէն, որ հիմա բռնեցիք։</verse>
				<verse number="11">Սիմոն Պետրոս նաւակ ելաւ եւ ուռկանը ցամաք քաշեց՝ հարիւր յիսուն երեք մեծ ձուկերով լեցուն։ Հակառակ այդչափ ձուկին, ուռկանը չպատռեցաւ։</verse>
				<verse number="12">Յիսուս ըսաւ անոնց. – Եկէք կերէ՛ք։ Աշակերտներէն ոչ ոք կը համարձակէր հարցնել իրեն՝ թէ ո՛վ ես դուն, քանի գիտէին որ Տէրն է։</verse>
				<verse number="13">Յիսուս մօտեցաւ, առաւ հացը եւ տուաւ անոնց. նոյնպէս ալ ձուկը։</verse>
				<verse number="14">Ասիկա երրորդ անգամն էր, որ Յիսուս աշակերտներուն երեւցաւ՝ մեռելներէն յարութիւն առնելէ ետք։</verse>
				<verse number="15">Ուտելէ ետք, Յիսուս ըսաւ Սիմոն Պետրոսի. – Սիմո՛ն, Յովնանի՛ որդի, կը սիրե՞ս զիս ասոնցմէ աւելի։ – Այո՛, Տէ՛ր,– պատասխանեց ան,– դուն գիտես որ կը սիրեմ քեզ։ – Արածէ՛ իմ գառնուկներս,– ըսաւ Յիսուս անոր։</verse>
				<verse number="16">Եւ դարձեալ հարցուց. – Սիմո՛ն, Յովնանի՛ Որդի, կը սիրե՞ս զիս։ – Այո՛ Տէ՜ր,– պատասխանեց ան,– դուն գիտես որ կը սիրեմ քեզ։ – Արածէ՛ իմ ոչխարներս,– ըսաւ Յիսուս անոր։</verse>
				<verse number="17">Եւ երրորդ անգամ հարցուց. – Սիմո՛ն, Յովնանի՛ որդի, կը սիրե՞ս զիս։ Պետրոս տրտմեցաւ որ երեք անգամ հարցուց իրեն՝ «կը սիրե՞ս զիս», եւ ըսաւ անոր. – Տէ՛ր, դուն ամէն ինչ գիտես, եւ գիտես թէ կը սիրեմ քեզ։</verse>
				<verse number="18">Յիսուս ըսաւ անոր. – Արածէ՛ իմ ոչխարներս։ Եւ աւելցուց. – Լաւ գիտցիր, որ երբ երիտասարդ էիր՝ քու ձեռքովդ կը կապէիր գօտիդ եւ կ՚երթայիր ո՛ւր որ կ՚ուզէիր։ Բայց երբ ծերանաս, ձեռքդ վեր պիտի բարձրացնես եւ ուրիշներ պիտի կապեն գօտիդ ու տանին հոն՝ ուր դուն չես ուզեր երթալ։</verse>
				<verse number="19">Յիսուս ասիկա ըսաւ՝ ցոյց տալու համար, թէ ի՛նչպիսի մահով Պետրոս պիտի փառաւորէ զԱստուած։ Յետոյ Յիսուս ըսաւ անոր. – Հետեւէ՛ ինծի։</verse>
				<verse number="20">Պետրոս ետեւ դարձաւ եւ տեսաւ որ իրեն կը հետեւէր այն աշակերտը, զոր Յիսուս կը սիրէր, ան՝ որ ընթրիքի ատեն Յիսուսի կողմը դառնալով հարցուցած էր՝ « Տէ՛ր, ո՞վ է քեզ մատնողը»։</verse>
				<verse number="21">Պետրոս զայն տեսնելով՝ հարցուց Յիսուսի. – Տէ՛ր, իսկ ասիկա՞ ինչ պիտի ըլլայ։</verse>
				<verse number="22">Յիսուս պատասխանեց. – Եթէ ես կ՚ուզեմ որ ասիկա ապրի՝ մինչեւ ես գամ, քու ի՞նչ հոգդ է. դուն հետեւէ՛ ինծի։</verse>
				<verse number="23">Այս խօսքէն Յիսուսի հետեւորդներուն մէջ այն կարծիքը տարածուեցաւ՝ թէ այդ աշակերտը պիտի չմեռնի։ Բայց Յիսուս չըսա՛ւ թէ «Պիտի չմեռնի», այլ՝ «Եթէ ես կ՚ուզեմ որ ասիկա ապրի մինչեւ ես գամ, քու ի՞նչ հոգդ է»։</verse>
				<verse number="24">Ասիկա նոյն այն աշակերտն է, որ կը վկայէ այս բաներուն մասին եւ որ գրի առաւ ասոնք. եւ գիտենք թէ անոր վկայութիւնը վաւերական է։</verse>
				<verse number="25">Բայց տակաւին Յիսուս շատ բաներ ալ կատարեց, որոնք եթէ մէկ առ մէկ գրուէին՝ կը կարծեմ թէ ամբողջ աշխարհն ալ բաւական պիտի չըլլար պարփակելու գրուած այդ գիրքերը։</verse>
			</chapter>
		</book>
		<book number="44">
			<chapter number="1">
				<verse number="1">Առաջին գիրքիս մէջ, ո՛վ Թէոփիլոս, գրեցի այնբոլորին մասին, որ Յիսուս կատարեց եւ սորվեցուց սկիզբէն</verse>
				<verse number="2">մինչեւ այն օրը, երբ Սուրբ Հոգիին զօրութեամբ իր պատուէրները տալէ ետք իր ընտրած առաքեալներուն, երկինք համբարձաւ։</verse>
				<verse number="3">Իր չարչարանքներուն յաջորդող քառասուն օրերուն ընթացքին ան քանիցս երեւցաւ անոնց, բազմաթիւ կերպերով ցոյց տալով՝ թէ ինք այլեւս ողջ է, եւ խօսեցաւ Աստուծոյ արքայութեան մասին։</verse>
				<verse number="4">Եւ առիթով մը, երբ անոնց հետ միասին հաց կ՚ուտէր, անոնց պատուիրեց. – Երուսաղէմէն մի՛ հեռանաք, սպասեցէք՝ մինչեւ ստանաք Հօրը խոստումը, որուն մասին խօսեցայ ձեզի։</verse>
				<verse number="5">Յովհաննէս ջուրով մկրտեց, բայց դուք Սուրբ Հոգիով պիտի մկրտուիք մօտ ատենէն։</verse>
				<verse number="6">Ուրիշ անգամ մը, երբ դարձեալ հաւաքուած էին, առաքեալները հարցուցին անոր. – Տէ՛ր, արդեօք հիմա՞ է ժամանակը երբ պիտի վերականգնես Իսրայէլի թագաւորութիւնը։</verse>
				<verse number="7">Յիսուս պատասխանեց. –Դուք չէք կրնար գիտնալ ժամերն ու ժամանակները, որ Հայրը իր իշխանութեամբ որոշած է։</verse>
				<verse number="8">Բայց երբ Սուրբ Հոգին իջնէ ձեր վրայ, զօրութեամբ պիտի լեցուիք եւ իմ վկաներս պիտի ըլլաք՝ Երուսաղէմի, ամբողջ Հրէաստանի եւ Սամարիայի մէջ, եւ մինչեւ աշխարհի ծայրամասերը։</verse>
				<verse number="9">Այս խօսքերէն ետք, մինչ անոր կը նայէին, Յիսուս երկինք համբարձաւ, եւ ամպ մը ծածկեց զինք անոնց տեսողութենէն։</verse>
				<verse number="10">Եւ երբ տակաւին առաքեալները իրենց աչքերը երկինք յառած՝ Յիսուսի մեկնիլը կը դիտէին, ահա երկու սպիտակազգեստ մարդիկ երեւցան անոնց</verse>
				<verse number="11">եւ ըսին. –Ո՛վ Գալիլեացիներ, ինչո՞ւ կեցեր երկինքը կը դիտէք։ Այս Յիսուսը որ երկինք համբարձաւ, օր մը դարձեալ պիտի գայ այնպէս՝ ինչպէս անոր երկինք երթալը տեսաք։</verse>
				<verse number="12">Ապա առաքեալները Ձիթենեաց լեռնէն վերադարձան Երուսաղէմ, որ լեռնէն հազիւ մէկ քիլոմեթր հեռաւորութիւն ունի։</verse>
				<verse number="13">Եկան քաղաք եւ գացին այն վերնատունը ուր կը մնային։ Ասոնք էին՝ Պետրոս եւ Յակոբոս, Յովհաննէս եւ Անդրէաս, Փիլիպպոս եւ Թովմաս, Բարթողոմէոս եւ Մատթէոս, Ալփէոսի որդին՝ Յակոբոս եւ Շմաւոն Նախանձայոյզ, եւ Յակոբոսի որդին՝ Յուդա։</verse>
				<verse number="14">Բոլորը միասնաբար յարատեւ աղօթքով կ՚անցընէին օրերը, շատ մը կիներու, Յիսուսի մօր՝ Մարիամի եւ Յիսուսի եղբայրներուն հետ միասին։</verse>
				<verse number="15">Համբարձումէն քանի մը օրեր ետք, երբ շուրջ հարիւր քսանհաւատացեալներ մէկտեղուած էին, Պետրոս ոտքի ելլելով ըսաւ. –</verse>
				<verse number="16">Եղբայրնե՛ր, պէտք էր կատարուէր Սուրբ գիրքին մէջ գրուածը, այն՝ ինչ որ նախօրօք Սուրբ Հոգին ըսած էր Դաւիթի բերնով՝ Յուդայի մասին, որ Յիսուսը ձերբակալողներուն առաջնորդը եղաւ։</verse>
				<verse number="17">Յուդա մեր խումբէն էր, մեզի պէս առաքելական ծառայութեան համար ընտրուած։</verse>
				<verse number="18">Բայց իր անիրաւ մատնութենէն ետք, որուն վարձքով ագարակ մը գնեց, երեսն ի վայր ինկաւ այնտեղ եւ փորը ճեղքուելով՝ փորոտիքը դուրս թափեցաւ։</verse>
				<verse number="19">Բոլոր Երուսաղէմացիները այս մասին իմացան, եւ այս պատճառով ալ այդ ագարակը իրենց բարբառով Ակեղդամա, այսինքն՝ Արեան Ագարակ կը կոչեն։</verse>
				<verse number="20">Արդ, Սաղմոսներու գիրքին մէջ գրուած է. «Թող անոր տունը աւերակ մնայ, եւ հոն մարդ չբնակի». իսկ ուրիշ տեղ մը կ՚ըսէ. «Իր պաշտօնը ուրիշ մէկը թող առնէ»։</verse>
				<verse number="21">Այստեղ կան մարդիկ, որոնք միշտ մեր հետը եղած են Տէր Յիսուսի երկրաւոր առաքելութեան ամբողջ տեւողութեան,</verse>
				<verse number="22">Յովհաննէսի ձեռքով անոր մկրտութենէն մինչեւ երկինք համբարձման օրը։ Ասոնցմէ մէկը պէտք է որ տասնըմէկիս միանայ՝ Քրիստոսի յարութեան վկայ ըլլալու համար։</verse>
				<verse number="23">Այն ատեն հաւատացեալները երկու հոգի ներկայացուցին. Բարսաբա կոչուած Յովսէփը, որ Արդար մականուանուեցաւ, եւ Մատաթիան։</verse>
				<verse number="24">Ապա հետեւեալ աղօթքը ըրին. –Դուն, Տէ՛ր, որ կը ճանչնաս բոլոր մարդոց սիրտերը, ցոյց տուր մեզի՝ թէ այս երկուքէն ո՛ր մէկը կ՚ընտրես</verse>
				<verse number="25">առաքելական այս պաշտօնին համար, որմէ Յուդա ինկաւ՝ իրեն սահմանուած տեղը երթալու համար։</verse>
				<verse number="26">Ապա երկու անուններուն վրայ վիճակ ձգեցին։ Վիճակը Մատաթիային ելաւ, եւ անիկա տասնըմէկ առաքեալներուն կարգին դասուեցաւ։</verse>
			</chapter>
			<chapter number="2">
				<verse number="1">Երբ Պենտէկոստէի օրըհասաւ, բոլոր հաւատացեալները միասնաբար մէկտեղուած էին։</verse>
				<verse number="2">Յանկարծ սաստիկ հովի մը սուլոցին պէս ձայն մը հնչեց երկինքէն եւ լեցուց ամբողջ տունը, ուր անոնք նստած էին։</verse>
				<verse number="3">Յետոյ անոնք տեսան հրեղէն լեզուներ, որոնք տարածուեցան եւ հանգչեցան իւրաքանչիւրին վրայ։</verse>
				<verse number="4">Բոլոր ներկաները Սուրբ Հոգիով լեցուեցան եւ սկսան տարբեր լեզուներովխօսիլ, ինչպէս որ Հոգին խօսիլ կու տար։</verse>
				<verse number="5">Այն օրը Երուսաղէմ քաղաքը լեցուն էր բարեպաշտ Հրեաներով, որոնք աշխարհի բոլոր երկիրներէն եկած էին։</verse>
				<verse number="6">Երբ այս ձայնը լսուեցաւ, մեծ բազմութիւն մը եկաւ խռնուեցաւ եւ բոլորը անակնկալի եկան, որովհետեւ կը լսէին թէ ի՛նչպէս անոնցմէ իւրաքանչիւրը իրենց սեփական լեզուով կը խօսի։</verse>
				<verse number="7">Ամէնքն ալ սքանչացումով եւ զարմանքով կ՚ըսէին իրարու. – Այս խօսողները բոլորն ալ Գալիլեացիներ չե՞ն միթէ.</verse>
				<verse number="8">ի՞նչպէս կ՚ըլլայ որ մեր ծննդավայր երկիրներու լեզուներով կը խօսին, ինչպէս ահաւասիկ կը լսենք։</verse>
				<verse number="9">Չէ՞ որ ահա մեր մէջ կան՝ Պարթեւներ, Մարեր, Ելամացիներ, Միջագետացիներ, Հրէաստանցիներ, Կապադովկիացիներ, Պոնտացիներ, Ասիացիներ,</verse>
				<verse number="10">Փռիգիացիներ եւ Պամփիլիացիներ, Եգիպտացիներ, Կիրենիայի շրջանէն Լիպիացիներ,</verse>
				<verse number="11">Հռոմէն եկած Հրեաներ եւ հրէութեան դարձած նորահաւատներ, Կրետացիներ եւ Արաբիացիներ։ Եւ ահա բոլորս ալ մեր խօսած լեզուներով իրենցմէ կը լսենք Աստուծոյ մեծամեծ գործերուն մասին։</verse>
				<verse number="12">Ապշահար, եւ շփոթի մատնուած՝ կը հարցնէին իրարու. –Ի՞նչպէս կարելի է բացատրել ասիկա։</verse>
				<verse number="13">Իսկ ոմանք ծաղրանքով կ՚ըսէին. –Նոր գինիով գինովցած են։</verse>
				<verse number="14">Այն ատեն Պետրոս տասնըմէկ առաքեալներուն հետ ոտքի ելաւ եւ բարձրաձայն սկսաւ անոնց խօսիլ. –Ո՜վ Հրէաստանցիներ եւ դուք բոլորդ որ հիմա Երուսաղէմ կը գտնուիք. իրականութիւնը գիտնալու համար՝ լսեցէք ինչ որ պիտի ըսեմ։</verse>
				<verse number="15">Դուք կը կարծէք թէ ասոնք գինով են. բայց այդպէս չէ, որովհետեւ առտուան ժամը ինն է դեռ։</verse>
				<verse number="16">Մինչդեռ ասիկա կատարումն է Յովէլի մարգարէութեան, որ կ՚ըսէ.–</verse>
				<verse number="17">«Այնուհետեւ երբ վերջին օրերը գան,– կ՚ըսէ Աստուած,– իմ Հոգիս պիտի թափեմ բոլոր մարդոց վրայ. ձեր տղաքն ու աղջիկները իմ պատգամներս պիտի փոխանցեն ձեզի, ձեր երիտասարդները տեսիլքներ պիտի ունենան եւ ձեր ծերերը երազներ պիտի տեսնեն։</verse>
				<verse number="18">Այն օրերուն իմ Հոգիս պիտի թափեմ նաեւ իմ ծառաներուս եւ աղախիններուս վրայ, եւ անոնք եւս իմ պատգամներս պիտի փոխանցեն ձեզի։</verse>
				<verse number="19">Երկինքի բարձունքին վրայ հրաշքներ պիտի ցոյց տամ, եւ նշաններ՝ վարը երկրի վրայ. աշխարհ արիւնով, կրակով եւ թանձր ծուխով պիտի լեցուի</verse>
				<verse number="20">արեւը պիտի խաւարի, եւ լուսինը արիւնի գոյն պիտի առնէ, նախքան Տիրոջ մեծ եւ փառահեղ օրուան գալը։</verse>
				<verse number="21">Այն ատեն ով որ Տէրը օգնութեան կանչէ՝ պիտի փրկուի»։</verse>
				<verse number="22">Ո՜վ Իսրայէլացիներ, մտի՛կ ըրէք ինչ որ կ՚ըսեմ։ Աստուած ինք ձեզի ցոյց տուաւ, թէ իր ընտրեալը Նազովրեցի Յիսուսն էր, որուն ձեռքով Աստուած ձեր մէջ կատարեց իր սքանչելի գործերը, հրաշքները եւ նշանները, ինչպէս դուք ալ գիտէք։</verse>
				<verse number="23">Անիկա Աստուծոյ սահմանած ծրագրին եւ կանխագիտութեան համաձայն ձեր ձեռքը յանձնուեցաւ, եւ դուք անօրէններու ձեռքով զայն խաչի վրայ գամելով՝ սպաննեցիք։</verse>
				<verse number="24">Սակայն Աստուած զայն յարուցանեց, մահուան կապանքները փշրելով, որով ցոյց տուաւ՝ թէ մահը չէր կրնար իշխել անոր վրայ։</verse>
				<verse number="25">Արդ, Դաւիթ նոյնինքն Յիսուսի մասին է, որ կ՚ըսէ.– «Սկիզբէն իսկ միշտ կը տեսնէի Տէրը՝ դիմացս կանգնած, անիկա իմ կողքիս է, որպէսզի չսասանիմ։</verse>
				<verse number="26">Ահա թէ ինչու՝ սիրտս ուրախ է, լեզուս ցնծութեամբ կ՚արտայայտուի, եւ մարմինս կեանքի յոյսով պիտի հանգչի,</verse>
				<verse number="27">որովհետեւ գիտեմ թէ իմ անձս մեռելներու աշխարհին մէջ պիտիչձգես, եւ պիտի չթողուս որ քու սուրբիդ մարմինը փտութիւն տեսնէ։</verse>
				<verse number="28">Կեանքի ճամբան ցոյց տուիր ինծի եւ զիս քու քաղցր ներկայութեանդ ուրախութեամբը պիտի լեցնես»։</verse>
				<verse number="29">Եղբայրնե՛ր, Դաւիթ նահապետին համար վստահօրէն կրնանք ըսել՝ թէ մեռաւ եւ թաղուեցաւ, եւ իր գերեզմանը մինչեւ այսօր ալ հոս է տակաւին։</verse>
				<verse number="30">Բայց մարգարէ ըլլալով՝ գիտէր, թէ Աստուած երդումով իրեն խոստացաւ՝ որ իր շառաւիղէն պիտի ծնի Քրիստոսը եւ Աստուած զայն թագաւոր պիտի ընէ իր աթոռին վրայ։</verse>
				<verse number="31">Ուստի կանխագիտութեամբ խօսեցաւ Քրիստոսի յարութեան մասին, ըսելով՝ թէ «Անոր անձը մեռելներու աշխարհին մէջ չմնաց, եւ անոր մարմինը փտութիւն չտեսաւ»։</verse>
				<verse number="32">Նոյն այս Յիսուսն էր որ Աստուած յարուցանեց, եւ մենք բոլորս ատոր վկայ ենք։</verse>
				<verse number="33">Աստուած իր աջով զայն իր մօտ բարձրացուց, եւ Յիսուս իր Հօրմէն առնելով Սուրբ Հոգին, որ ան տալ խոստացեր էր, զայն մեր վրայ սփռեց, ինչ որ ահա դուք անձամբ կը տեսնէք ու կը լսէք։</verse>
				<verse number="34">Որովհետեւ Դաւիթ երկինք չելաւ, բայց ինքն էր ըսողը.– «Տէրը իմ Տիրոջս ըսաւ.– Աջ կողմս նստէ,</verse>
				<verse number="35">մինչեւ թշնամիներդ ոտքերուդ տակ դնեմ որպէս պատուանդան»։</verse>
				<verse number="36">Հետեւաբար վստահ եղէք բոլորդ, ո՜վ Իսրայէլացիներ, Աստուած Տէր եւ Օծեալ կարգեց այն Յիսուսը, որ դուք խաչեցիք։</verse>
				<verse number="37">Այս խօսքերը լսելով, ներկաները խորապէս ցնցուեցան եւ հարցուցին Պետրոսի եւ միւս առաքեալներուն. –Ի՞նչ պէտք է ընենք, ո՛վ եղբայրներ։</verse>
				<verse number="38">Պետրոս պատասխանեց. –Ձեր ընթացքը փոխեցէք եւ իւրաքանչիւրդ մկրտուեցէք Տէր Յիսուս Քրիստոսի անունով, որպէսզի ձեր մեղքերը ներուին։ Եւ երբ մկրտուիք, խոստացուած պարգեւը՝ Սուրբ Հոգին պիտի ընդունիք։</verse>
				<verse number="39">Որովհետեւ Աստուած իր խոստումը ըրաւ թէ՛ ձեզի ու ձեր զաւակներուն եւ թէ՛ բոլոր անոնց՝ որոնք իրմէ հեռու են. մեր Տէր Աստուածը զանոնք իրեն պիտի կանչէ։</verse>
				<verse number="40">Եւ Պետրոս խօսքը շարունակելով՝ բազմաթիւ վկայութիւններ կը բերէր եւ զանոնք կը յորդորէր, ըսելով. –Դուք ձեզ փրկեցէք ներկայ մոլորած սերունդին վրայ գալիք դատապարտութենէն։</verse>
				<verse number="41">Ոմանք Պետրոսի ըսածներուն համոզուեցան եւ մկրտուեցան։ Այդ օր հաւատացեալներուն թիւը շուրջ երեք հազար հոգիով աւելցաւ։</verse>
				<verse number="42">Յարատեւ կերպով անոնք Քրիստոսի վարդապետութիւնը կը սորվէին առաքեալներէն եւ կը մասնակցէին հաւաքական ճաշերուն, հաց բեկանելու արարողութեան եւ աղօթքներուն։</verse>
				<verse number="43">Երուսաղէմի մէջ ամէն մարդ վախով լեցուած էր, որովհետեւ առաքեալներուն ձեռքով բազմաթիւ հրաշքներ ու նշաններ կը կատարուէին։</verse>
				<verse number="44">Իսկ հաւատացեալները բոլորը միասին էին միշտ, եւ ինչ որ ունէին՝ իրենց միջեւ հասարակաց էր։</verse>
				<verse number="45">Կալուածներն ու ինչքերը կը ծախէին եւ եկամուտը կը բաշխէին բոլորին, նայած թէ ո՛վ ինչ բանի պէտք ունէր։</verse>
				<verse number="46">Կանոնաւոր կերպով ամէն օր միասնաբար տաճար կ՚երթային, իսկ իրենց տուներէն ներս կը կատարէին հացի բեկումը, որմէ ետք ուրախութեամբ ու մաքուր սրտով իրենց կերակուրը կ՚ուտէին</verse>
				<verse number="47">եւ զԱստուած կ՚օրհնէին։ Իրենց այս կենցաղով անոնք ամբողջ ժողովուրդին համակրանքը շահած էին։ Իսկ Տէրը օրէ օր եկեղեցիին մէջ փրկուածներուն թիւը կ՚աւելցնէր։</verse>
			</chapter>
			<chapter number="3">
				<verse number="1">Օր մը, Պետրոս եւ Յովհաննէս տաճարկըմտնէին կէսօրէ ետք ժամը երեքի աղօթքին համար։</verse>
				<verse number="2">Ի ծնէ կաղ մարդ մը, որ ամէն օր շալկած կը բերէին եւ տաճարին Գեղեցիկ կոչուած դարպասին քով կը դնէին, որպէսզի տաճար մտնողներէն ողորմութիւն խնդրէ,</verse>
				<verse number="3">երբ տեսաւ Պետրոսն ու Յովհաննէսը, որոնք տաճար կը մտնէին, աղաչեց որ ողորմութիւն տան։</verse>
				<verse number="4">Պետրոս եւ Յովհաննէս անոր նայեցան։ Պետրոս ըսաւ անոր. –Մեզի՛ նայէ։</verse>
				<verse number="5">Անիկա առաքեալներուն կողմը դարձաւ, անոնցմէ բան մը առնելու ակնկալութեամբ։</verse>
				<verse number="6">Պետրոս ըսաւ. –Արծաթ կամ ոսկի չունիմ, բայց ինչ որ ունիմ՝ կու տամ քեզի։ Նազովրեցի Յիսուս Քրիստոսի անունով՝ ե՛լ եւ քալէ։</verse>
				<verse number="7">Եւ անոր աջ ձեռքէն բռնելով ոտքի հանեց։ Եւ ահա կաղին սրունքներուն ու ոտքերուն վրայ ոյժ եկաւ.</verse>
				<verse number="8">տեղէն վեր ցատկեց, սկսաւ քալել եւ անոնց հետ տաճար մտաւ։ Կը քալէր, կը վազվզէր եւ զԱստուած կ՚օրհնէր։</verse>
				<verse number="9">Ամբողջ ժողովուրդը տեսաւ անոր քալելը եւ զԱստուած օրհնելը։</verse>
				<verse number="10">Գիտէին, թէ անիկա նոյն այն մուրացիկն էր, որ տաճարին Գեղեցիկ կոչուած դարպասին քով կը նստէր, ուստի զարմանքով եւ ապշութեամբ բռնուեցան կատարուած հրաշքին համար։</verse>
				<verse number="11">Մինչ բժշկուած կաղը Պետրոսի եւ Յովհաննէսի կը հետեւէր, ներկայ ամբողջ ժողովուրդը զարմացած՝ վազեց անոնց քով, այն սիւնագաւիթը, որ Սողոմոնի անունով կը կոչուէր։</verse>
				<verse number="12">Ասիկա տեսնելով, Պետրոս ըսաւ ժողովուրդին. –Ո՜վ Իսրպյէլպցիներ, ինչո՞ւ եղածին վրայ զարմացեր էք, կամ ինչո՞ւ այդպէս ապշած կը նայիք մեզի։ Կը կարծէք թէ մենք մեր սեփական զօրութեամբ կամ բարեպաշտութեա՞մբ քալել տուինք այս մարդուն։ Ո՛չ։</verse>
				<verse number="13">Աբրահամի, Իսահակի եւ Յակոբի Աստուածն էր, մեր հայրերուն Աստուածը, որ այս հրաշքը կատարելով՝ իր Որդին Յիսուսը փառաւորեց. այն Յիսուսը, որ դուք Պիղատոսի ձեռքը յանձնեցիք, եւ նոյնիսկ երբ Պիղատոս կը խորհէր զայն անպարտ արձակել՝ մերժեցիք։</verse>
				<verse number="14">Սուրբը եւ Արդարը մերժեցիք եւ խնդրեցիք որ ձեզի շնորհէ մէկը, որ մարդասպան էր։</verse>
				<verse number="15">Սպաննեցիք ձեզ դէպի կեանք առաջնորդողը։ Բայց Աստուած զայն մեռելներէն յարուցանեց, եւ մենք ատոր վկայ ենք։</verse>
				<verse number="16">Յիսուս ինք բժշկեց այս մարդը, որ կը տեսնէք եւ կը ճանչնաք, որովհետեւ իր անունին հաւատաց։ Եւ հաւատքն էր որ Յիսուսի ձեռքով առողջութիւն տուաւ այս մարդուն, ձեր բոլորին աչքին առջեւ։</verse>
				<verse number="17">Արդ, եղբայրնե՛ր, գիտեմ որ թէ՛ դուք եւ թէ՛ ձեր իշխանները չանդրադարձաք ձեր ըրածին,</verse>
				<verse number="18">բայց Աստուած այդպիսով կատարեց այն՝ ինչ որ կանուխէն յայտնած էր բոլոր մարգարէներուն բերնով՝ իր Օծեալին չարչարուելուն մասին։</verse>
				<verse number="19">Հետեւաբար ապաշխարեցէք եւ Աստուծոյ դարձէք, որպէսզի ձեր մեղքերը ջնջէ,</verse>
				<verse number="20">առիթ տայ որ վերանորոգուիք, եւ ձեզի ղրկէ Յիսուսը, կանուխէն ձեզի համար սահմանուած Քրիստոսը,</verse>
				<verse number="21">որ երկինքի մէջ պիտի մնայ, մինչեւ գայ ժամանակը՝ երբ ամէն ինչ պիտի վերանորոգուի, այնպէս՝ ինչպէս Աստուած սկիզբէն ի վեր յայտնեց իր սուրբ մարգարէներուն բերնով։</verse>
				<verse number="22">Արդարեւ, Մովսէս մեր հայրերուն ըսաւ. «Աստուած, ձեր Տէրը, ձեր ազգակիցներուն մէջէն ինծի պէս մարգարէ մը պիտի ղրկէ ձեզի։ Մտի՛կ ըրէք իր բոլոր ըսածներուն,</verse>
				<verse number="23">որովհետեւ ով որ այն մարգարէին չհնազանդի՝ Աստուծոյ ժողովուրդէն դուրս պիտի ձգուի եւ մեռցուի»։</verse>
				<verse number="24">Նոյնպէս, Սամուէլէն սկսեալ բոլոր մարգարէները խօսեցան եւ պատմեցին այս օրերուն պատահելիքներուն մասին։</verse>
				<verse number="25">Արդարեւ, դուք մարգարէներուն որդիներն էք եւ ժառանգորդները այն ուխտին, որ Աստուած մեր հայրերուն հետ կնքեց, երբ Աբրահամի ըսաւ. «Քու սերունդիդ ընդմէջէն պիտի օրհնեմ աշխարհի բոլոր ժողովուրդները»։</verse>
				<verse number="26">Աստուած իր Որդին յարուցանելէ ետք նախ ղրկեց ձեզի, որպէսզի անով օրհնէ ձեզ, երբ ձեզմէ իւրաքանչիւրը դառնայ իր գործած չարիքներէն։</verse>
			</chapter>
			<chapter number="4">
				<verse number="1">Մինչ անոնքժողովուրդին կըխօսէին, քահանաներ, տաճարին զօրապետը եւ Սադուկեցիներ վրայ հասան։</verse>
				<verse number="2">Անոնք զայրացած էին որ առաքեալները ժողովուրդին կը քարոզէին, յայտարարելով՝ թէ Յիսուսի օրինակով մեռելները յարութիւն պիտի առնեն։</verse>
				<verse number="3">Ուստի ձերբակալեցին զանոնք եւ բանտ դրին՝ յաջորդ օրը դատելու համար, որովհետեւ արդէն իրիկուն էր։</verse>
				<verse number="4">Բայց առաքեալներու քարոզութիւնը լսողներէն շատեր հաւատացին, որով հաւատացեալներու թիւը շուրջ հինգ հազարի հասաւ։</verse>
				<verse number="5">Յաջորդ օրը, Հրեաներու իշխանները, երէցներն ու Օրէնքի ուսուցիչները Երուսաղէմ հաւաքուեցան։</verse>
				<verse number="6">Եկան նաեւ Հաննա եւ Կայիափա քահանայապետները, Յովհաննէսն ու Աղեքսանդրոսը եւ քահանայապետական ընտանիքի միւս անդամները։</verse>
				<verse number="7">Ապա առաքեալները Ատեանին դիմաց կանգնեցուցին եւ սկսան հարցնել. –Ի՞նչ զօրութեամբ կամ որո՞ւ անունով ըրիք այս բժշկութիւնը։</verse>
				<verse number="8">Այն ատեն Պետրոս Սուրբ Հոգիով լեցուեցաւ եւ պատասխանեց. –Դուք որ այս ժողովուրդին իշխաններն էք եւ Իսրայէլի երէցները, ըսէք՝ թէ ինչո՛ւ կը դատէք մեզ այսօր.</verse>
				<verse number="9">որովհետեւ հիւանդ մարդու մը բարիք ըրինք եւ զինք բժշկեցի՞նք։</verse>
				<verse number="10">Ահա կը յայտարարենք ձեր բոլորին եւ Իսրայէլի ամբողջ ժողովուրդին, թէ այս մարդը, որ ահաւասիկ ձեր բոլորին դիմաց կանգնած է, առողջացաւ Նազովրեցի Յիսուս Քրիստոսի անունով, որ դուք խաչեցիք. բայց Աստուած զայն մեռելներէն յարուցանեց։</verse>
				<verse number="11">Անիկա՛ է Սաղմոսին մէջ ակնարկուած այն քարը, որ դուք՝ շինողներդ արհամարհելով անտեսեցիք, բայց որ անկիւնաքար եղաւ։</verse>
				<verse number="12">Միայն անո՛վ կրնաք փրկուիլ։ Աշխարհի մէջ միակն է անիկա, որ Աստուած մարդոց տուաւ, որպէսզի անոր անունով կարենանք փրկուիլ։</verse>
				<verse number="13">Ատեանի անդամները Պետրոսի եւ Յովհաննէսի համարձակութիւնը տեսնելով, եւ հասկնալով՝ թէ պարզ եւ անուս մարդիկ են, կը զարմանային։ Եւ համոզուեցան թէ Յիսուսի ընկերակիցներէն էին։</verse>
				<verse number="14">Միաժամանակ կը տեսնէին բժշկուած մարդը, որ անոնց կողքին կանգնած էր, եւ չէին կրնար բան մը ըսել։</verse>
				<verse number="15">Ուստի հրամայեցին որ առաքեալներն ու բժշկուած մարդը Ատեանէն դուրս ելլեն, իսկ իրենք իրարու միջեւ խորհրդակցեցան,</verse>
				<verse number="16">ըսելով. –Ի՞նչ ընենք այս մարդոց. բացայայտ հրաշք մըն է որ կատարուեցաւ անոնց ձեռքով, եւ Երուսաղէմի բոլոր բնակիչները գիտեն այդ մասին. ատիկա չենք կրնար ուրանալ։</verse>
				<verse number="17">Բայց որպէսզի ասիկա չտարածուի ժողովուրդին մէջ, սպառնանք իրենց՝ որ այլեւս ոեւէ մէկուն չխօսին Յիսուսի մասին։</verse>
				<verse number="18">Ապա ներս կանչեցին զանոնք եւ ազդարարեցին, որ բնաւ Յիսուսի մասին չխօսին ու չքարոզեն։</verse>
				<verse number="19">Իսկ Պետրոս եւ Յովհաննէս պատասխանեցին. –Դո՛ւք դատեցէք, թէ Աստուծոյ աչքին ո՛րն է ուղիղը. ձեզի՞ հնազանդիլ, թէ՝ Աստուծոյ։</verse>
				<verse number="20">Որովհետեւ մենք չենք կրնար մեր տեսածին ու լսածին մասին չխօսիլ։</verse>
				<verse number="21">Ժողովականները սպառնալիք ըրին եւ արձակեցին զանոնք, թէ՛ անոր համար որ պատժելու պատրուակ չգտան եւ թէ՛ ժողովուրդէն զգուշանալով, քանի ամէն մարդ զԱստուած կը փառաւորէր կատարուածին համար.</verse>
				<verse number="22">որովհետեւ այն մարդը, որուն վրայ բժշկութեան հրաշքը կատարուեցաւ, քառասուն տարեկանէն վեր էր։</verse>
				<verse number="23">Արձակուելէ ետք, Պետրոս եւ Յովհաննէս եկան միացան հաւատացեալներու խումբին եւ պատմեցին այն՝ ինչ որ քահանայապետներն ու երէցները իրենց ըսին։</verse>
				<verse number="24">Իսկ անոնք բոլորը միասին աղօթեցին Աստուծոյ, ըսելով. –Տէ՛ր Աստուած, դուն որ երկինքը, երկիրն ու ծովը եւ ասոնց մէջ բնակող բոլոր արարածները ստեղծեցիր,</verse>
				<verse number="25">դուն ինքդ Սուրբ Հոգիին միջոցաւ եւ մեր հօրը՝ քու ծառադ եղող Դաւիթի բերնով ըսիր. «Ինչո՞ւ հեթանոսները զայրացեր են, ինչո՞ւ ժողովուրդները զուր տեղ նենգութիւն խորհեցան։</verse>
				<verse number="26">Աշխարհի թագաւորներն ու իշխանները պատրաստուեցան եւ միաբանեցան՝ Տիրոջ եւ անոր Օծեալին դէմ պայքարելու համար»։</verse>
				<verse number="27">Արդարեւ, այս քաղաքին մէջ էր որ Հերովդէս եւ Պոնտացի Պիղատոս, հեթանոսներ եւ Իսրայէլի ժողովուրդը միասին՝ միաբանեցան քու Սուրբ Որդիիդ Յիսուսի դէմ, որ դուն օծեցիր,</verse>
				<verse number="28">կատարելու համար այն՝ ինչ որ դուն քու զօրութեամբդ եւ կամքովդ սկիզբէն իսկ սահմանած էիր։</verse>
				<verse number="29">Արդ, Տէ՛ր, տե՛ս անոնց ըրած սպառնալիքները, եւ քաջութիւն տուր քու ծառաներուդ, որպէսզի ազատ համարձակ քարոզեն քու խօսքդ։</verse>
				<verse number="30">Զօրութիւն տուր մեզի, որպէսզի բժշկութիւններ, նշաններ ու հրաշքներ կատարուին քու Սուրբ Որդիիդ՝ Յիսուսի անունով ։</verse>
				<verse number="31">Երբ անոնք աղօթեցին, հաւաքատեղին շարժեցաւ. բոլորը Սուրբ Հոգիով լեցուեցան եւ սկսան համարձակ կերպով Աստուծոյ խօսքը քարոզել։</verse>
				<verse number="32">Հաւատացեալներու ամբողջ բազմութիւնը մէկ սիրտ մէկ հոգի էր։ Ոեւէ մէկը իր ինչքերուն համար չէր ըսեր թէ իրն են, այլ՝ ամէն ինչ հասարակաց էր իրենց միջեւ։</verse>
				<verse number="33">Առաքեալները զօրաւոր կերպով կը վկայէին Տէր Յիսուսի յարութեան, իսկ հաւատացեալները բոլորն ալ Աստուծմէ մեծ շնորհք կը վայելէին։</verse>
				<verse number="34">Անոնց մէջ կարօտեալ չկար, որովհետեւ արտ կամ տուն ունեցողները զանոնք կը ծախէին</verse>
				<verse number="35">եւ ծախուածներուն դրամը կը յանձնէին առաքեալներուն, որոնք բաշխումը կը կատարէին՝ նայած թէ ով ի՛նչ բանի պէտք ունէր։</verse>
				<verse number="36">Այդպիսիներէն մէկն էր, օրինակ, այն Յովսէփը որ առաքեալներուն կողմէ կոչուեցաւ Բառնաբաս, որ կը նշանակէ՝ մէկը որ կը քաջալերէ։ Ասիկա Կիպրոս ծնած Ղեւտացի մըն էր,</verse>
				<verse number="37">որ իր ունեցած արտը ծախեց եւ դրամը բերաւ առաքեալներուն յանձնեց։</verse>
			</chapter>
			<chapter number="5">
				<verse number="1">Բայց Անանիա անունով մէկը, որուն կինն էր Սափիրա, իր կալուածը ծախեց,</verse>
				<verse number="2">եւ իր կնոջ գիտութեամբ դրամին մէկ մասը մէջէն վերցնելով՝ մնացեալ մասը բերաւ յանձնեց առաքեալներուն:</verse>
				<verse number="3">Պետրոս հարցուց. –Անանիա՛, ինչո՞ւ Սատանային փորձութեան տեղի տուիր եւ յանդգնեցար Սուրբ Հոգին խաբել՝ արտին դրամին մէջէն մաս մը վերցնելով։</verse>
				<verse number="4">Որքան ատեն որ չէիր ծախած՝ քուկդ չէ՞ր. ծախելէդ ետքն ալ կրնայիր զայն քեզի պահել։ Ի՞նչ պէտք ունէիր այս խաբեբայութիւնը խորհելու. ո՛չ թէ մարդիկը, այլ զԱստուած փորձեցիր խաբել։</verse>
				<verse number="5">Անանիա այս խօսքերը լսելով՝ գետին ինկաւ եւ շունչը փչեց։ Մեծ վախ մը պատեց բոլոր անոնք՝ որոնք ներկայ էին ու լսեցին ասիկա։</verse>
				<verse number="6">Քանի մը երիտասարդներ ելան պատանքի մէջ փաթթեցին զայն եւ տարին թաղեցին։</verse>
				<verse number="7">Մօտ երեք ժամ ետք, Անանիայի կինը, որ պատահածին անտեղեակ էր, ներս մտաւ։</verse>
				<verse number="8">Պետրոս անոր հարցուց. –Ըսէ՛ ինծի, ա՞յս գինով ծախեցիք արտը։ Սափիրա պատասխանեց. –Այո՛, այդ գինով։</verse>
				<verse number="9">Այն ատեն Պետրոս ըսաւ. –Ինչո՞ւ ամուսինդ եւ դուն որոշեր էք Տիրոջ Հոգին փորձել։ Ահա անոնք՝ որոնք ամուսինդ տարին թաղեցին՝ դրան քով կեցեր են. քեզ ալ պիտի տանին։</verse>
				<verse number="10">Վայրկեանին, Սափիրա անոր ոտքերուն առջեւ ինկաւ եւ շունչը փչեց։ Երիտասարդները երբ ներս եկան, զայն մեռած գտնելով՝ տարին եւ իր ամուսինին քովթաղեցին։</verse>
				<verse number="11">Մեծ վախ մը պատեց ամբողջ եկեղեցին եւ բոլոր անոնք՝ որ լսեցին այս դէպքը։</verse>
				<verse number="12">Երբհաւատացեալներըբոլորըմէկկըխմբուէին Սողոմոնի սիւնագաւիթին մէջ, ուրիշ ոեւէ մէկը չէր համարձակեր իրենց մօտենալ։</verse>
				<verse number="13">Բայց եւ այնպէս, ամբողջ ժողովուրդը կը յարգէր զիրենք, եւ հետզհետէ կ՚աւելնար անոնց թիւը, որովհետեւ բազմաթիւ այրեր ու կիներ կը հաւատային Տիրոջ։</verse>
				<verse number="14">Առաքեալներուն ձեռքով բազմաթիւ նշաններ ու հրաշքներ կը կատարուէին ժողովուրդին մէջ.</verse>
				<verse number="15">այնպէս որ, Պետրոսի անցած ատեն՝ մարդիկ պատգարակներով ու մահիճներով հիւանդներ կը բերէին եւ հրապարակներու վրայ կը դնէին, որպէսզի գոնէ անոր շուքը իյնայ անոնցմէ մէկուն վրայ։</verse>
				<verse number="16">Շրջակայ գիւղերէն բազմաթիւ մարդիկ Երուսաղէմ կը հաւաքուէին՝ իրենց հետ բերելով հիւանդներ եւ պիղծ ոգիներէ տանջուողներ, որոնք բոլորն ալ կը բժշկուէին։</verse>
				<verse number="17">Քահանայապետը եւ իր մարդիկը, որոնք Սադուկեցիներու կրօնական կուսակցութեան անդամներ էին, առաքեալներուն դէմ նախանձով լեցուեցան։</verse>
				<verse number="18">Ուստի ձերբակալեցին եւ հասարակաց բանտը դնել տուին զանոնք։</verse>
				<verse number="19">Բայց Տիրոջ հրեշտակը գիշեր ատեն բանտին դռները բացաւ եւ զանոնք դուրս հանելով՝ ըսաւ. –</verse>
				<verse number="20">Գացէք տաճար եւ այս նոր կեանքի պատգամը տուէք ժողովուրդին։</verse>
				<verse number="21">Հրեշտակին խօսքին հնազանդելով, առաքեալները առաւօտ կանուխ տաճար մտան եւ սկսան ուսուցանել։ Միւս կողմէ, քահանայապետն ու իր մարդիկը իրարու քով գալով՝ ժողովի հրաւիրեցին Ատեանը եւ Իսրայէլի ժողովուրդին բոլոր ծերերը ։ Ապա մարդ ղրկեցին բանտ, որպէսզի առաքեալները Ատեան բերեն։</verse>
				<verse number="22">Երբ սպասաւորները բանտ եկան եւ զանոնք չգտան, վերադարձան եւ ժողովին պատմեցին,</verse>
				<verse number="23">ըսելով. –Երբ գացինք, բանտը կղպանքով ամուր մը փակուած գտանք. պահակներն ալ դրան առջեւ կանգնած էին։ Բայց երբ դուռը բացինք, ներսը մարդ չգտանք։</verse>
				<verse number="24">Տաճարին պահակապետն ու աւագ քահանաները այս զեկոյցը իմանալով՝ ապշած մնացին, որովհետեւ չէին գիտեր թէ ինչպէ՛ս բացատրեն առաքեալներուն անհետացումը։</verse>
				<verse number="25">Ճիշդ այդ պահուն վրայ հասաւ մէկը եւ անոնց պատմեց. –Այն մարդիկը որ դուք բանտ դրիք, ահա տաճարին մէջ կեցեր ժողովուրդին կը քարոզեն։</verse>
				<verse number="26">Այն ատեն պահակապետը եւ իր մարդիկը գացին եւ զանոնք բերին առանց բռնութեան, որովհետեւ ժողովուրդին կողմէ քարկոծուելէ կը վախնային։</verse>
				<verse number="27">Զանոնք բերին եւ Ատեան կանգնեցուցին։ Քահանայապետը հարցուց. –</verse>
				<verse number="28">Ձեզի խստօրէն չպատուիրեցի՞նք որ այդ մարդուն անունով չքարոզէք. իսկ դուք ահա ամբողջ Երուսաղէմը ձեր վարդապետութեամբ ողողեցիք, եւ կ՚ուզէք մեզ անոր մահուան պատասխանատու բռնել։</verse>
				<verse number="29">Պետրոս եւ միւս առաքեալները պատասխանեցին, ըսելով. –Աստուծոյ պէտք է հնազանդիլ, քան թէ մարդոց։</verse>
				<verse number="30">Մեր հայրերուն Աստուածը յարուցանեց Յիսուսը, որ դուք սպաննեցիք՝ խաչափայտէն կախելով։</verse>
				<verse number="31">Աստուած իր աջով զայն բարձրացուց, որպէսզի մեր Առաջնորդն ու Փրկիչը ըլլայ, եւ Իսրայէլին ապաշխարութեան առիթ եւ մեղքերուն թողութիւն տայ։</verse>
				<verse number="32">Այս իրողութիւններուն վկաներն ենք մենք, ինչպէս նաեւ Սուրբ Հոգին, որ Աստուած տուաւ իրեն հնազանդողներուն։</verse>
				<verse number="33">Երբ անոնք այս խօսքերը լսեցին՝ կատաղութեամբ լեցուեցան, եւ կ՚ուզէին սպաննել զանոնք։</verse>
				<verse number="34">Այն ատեն Ատեանին մէջ ոտքի ելաւ Գամաղիէլ անունով մէկը, որ Փարիսեցիներէն էր եւ ամբողջ ժողովուրդին կողմէ յարգուած Օրէնքի ուսուցիչ մը, եւ հրամայեց որ նախ առաքեալները դուրս տանին,</verse>
				<verse number="35">եւ ապա ժողովականներուն ըսաւ. –Ո՛վ Իսրայէլացիներ, լաւ մտածեցէք եւ ապա որոշում առէք այս մարդոց մասին։</verse>
				<verse number="36">Կը յիշէք թէ ժամանակ մը առաջ Թեւդաս անունով մէկը ելաւ, որ ինքզինք երեւելի մէկը կը յայտարարէր, եւ շուրջ չորս հարիւր հոգիներ իրեն միացան. բայց ինք սպաննուեցաւ եւ բոլոր իրեն միացածները քայքայուեցան ու ցրուեցան։</verse>
				<verse number="37">Իրմէ ետք Գալիլիացի Յուդա մը ելաւ մարդահամարի օրերուն եւ բազմաթիւ ժողովուրդ ապստամբութեան մղեց իրեն հետ. սակայն ան ալ կորսուեցաւ, եւ բոլոր անոնք որ իրեն յարած էին՝ ցրուեցան։</verse>
				<verse number="38">Գալով ասոնց, կ՚ըսեմ ձեզի.– Այդ մարդոցմէ ձեռք քաշեցէք եւ ձգեցէք զիրենք։ Որովհետեւ, եթէ անոնց խորհուրդն ու գործը մարդոցմէ է՝ պիտի խափանուի.</verse>
				<verse number="39">իսկ եթէ Աստուծմէ է՝ չէք կրնար խափանել, եւ թերեւս այդ ձեւով Աստուծոյ դէմ պայքարած կ՚ըլլաք։</verse>
				<verse number="40">Ժողովականները հաւանեցան Գամաղիէլի խօսքերուն, եւ առաքեալները կանչել տալով՝ ծեծել տուին. ապա պատուիրելով անոնց՝ որ ա՛լ Յիսուսի անունով չխօսին, արձակեցին զանոնք։</verse>
				<verse number="41">Իսկ առաքեալները Ատեանէն հեռացան, ուրախանալով որ Տիրոջ անունին համար անարգանքի արժանացան։</verse>
				<verse number="42">Ամէն օր, թէ՛ տաճարին եւ թէ՛ իրենց տուներուն մէջ, անդադար կը սորվեցնէին՝ Յիսուս Քրիստոսը քարոզելով։</verse>
			</chapter>
			<chapter number="6">
				<verse number="1">Ժամանակ մը ետք, երբ Յիսուսի հետեւորդները շատցան, յունախօս Հրեաները սկսան տրտնջալ եբրայախօս Հրեաներուն դէմ, որովհետեւ ամենօրեայ նպաստի բաշխումին մէջ իրենց այրիները կ՚անտեսուէին։</verse>
				<verse number="2">Այն ատեն, տասներկու առաքեալները կանչեցին բոլոր հաւատացեալները եւ ըսին. –Մենք չենք ուզեր Աստուծոյ խօսքին քարոզութիւնը ձգել եւ ուտելիք մատակարարելով զբաղիլ։</verse>
				<verse number="3">Հետեւաբար, եղբայրնե՛ր, ձեր կողմէ վկայուած եօթը հոգի ընտրեցէք, որոնք Սուրբ Հոգիով եւ իմաստութեամբ լեցուն ըլլան։ Զանոնք այս անհրաժեշտ գործին համար կարգենք,</verse>
				<verse number="4">իսկ մենք աղօթքի եւ Աստուծոյ խօսքին մատակարարման նուիրուինք։</verse>
				<verse number="5">Հաւատացեալները ուղիղ գտան առաջարկը եւ հետեւեալները ընտրեցին.– Ստեփանոսը, որ հաւատքով եւ Սուրբ Հոգիով լեցուն մարդ մըն էր, Փիլիպպոսը, Պրոքորոնը, Նիկանորը, Տիմոնը, Պարմենասը եւ Նիկողայոսը, որ հրէութեան դարձած Անտիոքացի մըն էր։</verse>
				<verse number="6">Ապա զանոնք բերին առաքեալներուն առջեւ, որոնք աղօթեցին եւ իրենց ձեռքը դրին անոնց վրայ։</verse>
				<verse number="7">Ահա այսպէս, Աստուծոյ խօսքը կը տարածուէր եւ Երուսաղէմի մէջ հաւատացեալներու թիւը մեծապէս կը շատնար։ Նոյնիսկ քահանաներէն շատ–շատեր հաւատքը կ՚ընդունէին։</verse>
				<verse number="8">Ստեփանոս Աստուծոյ շնորհքով եւ զօրութեամբ լեցուն մարդ մըն էր, որ ժողովուրդին մէջ մեծամեծ հրաշքներ եւ նշաններ կը կատարէրցոյց կու տար։</verse>
				<verse number="9">Այդ իսկ պատճառով, Լիպիացիներու, Կիրենացիներու, Աղեքսանդրացիներու, Կիլիկեցիներու եւ Ասիացիներու ժողովարանէն կարգ մը Հրեաներ եկան Ստեփանոսի հետ վիճաբանելու։</verse>
				<verse number="10">Սակայն չէին կրնար դէմ դնել անոր իմաստուն եւ Սուրբ Հոգիէն ներշնչուած խօսքերուն։</verse>
				<verse number="11">Այն ատեն քանի մը հոգի կաշառեցին, որպէսզի անոնք վկայութիւն տան, ըսելով. –Անձամբ լսեցինք, որ այս մարդը Մովսէսի եւ Աստուծոյ դէմ հայհոյալից խօսքեր կ՚ընէր։</verse>
				<verse number="12">Այս ձեւով գրգռեցին ժողովուրդը, երէցները եւ Օրէնքի ուսուցիչները, եւ Ստեփանոսի վրայ յարձակելով՝ զայն բռնեցին Ատեան բերին։</verse>
				<verse number="13">Ապա մէջտեղ բերին սուտ վկաները, որոնք կ՚ըսէին. –Այս մարդը անդադար հայհոյալից խօսքեր կ՚ընէ այս սրբավայրին եւ Աստուծոյ Օրէնքին դէմ։</verse>
				<verse number="14">Անձամբ լսեցինք որ կ՚ըսէր՝ թէ Նազովրեցի Յիսուսը պիտի քանդէ այս տաճարը եւ պիտի փոխէ այն աւանդութիւնները որ Մովսէս մեզի տուաւ։</verse>
				<verse number="15">Ատեանին մէջ նստողները իրենց հայեացքը Ստեփանոսի դարձուցին եւ տեսան անոր դէմքը, որ հրեշտակի դէմքի կը նմանէր։</verse>
			</chapter>
			<chapter number="7">
				<verse number="1">Քահանայապետը հարցուց Ստեփանոսի. –Իրա՞ւ են ըսուածները։</verse>
				<verse number="2">Եւ անիկա պատասխանեց. –Եղբայրներ եւ հայրեր, մտի՛կ ըրէք ինծի։ Երբ Աբրահամ, մեր հայրը, տակաւին Միջագետք կ՚ապրէր նախքան Խառան բնակիլը, Աստուած, որուն կը պատկանի փառքը, երեւցաւ անոր եւ ըսաւ.</verse>
				<verse number="3">«Ե՛լ քու երկրէդ, ձգէ՛ քու ազգականներդ եւ եկուր բնակէ այնտեղ՝ որ ցոյց պիտի տամ քեզի»։</verse>
				<verse number="4">Այն ատեն Աբրահամ Քաղդէացիներու երկրէն ելաւ եւ եկաւ Խառան բնակեցաւ. իսկ Աբրահամի հօր մահուընէն ետք, Աստուած զայն հոնկէ ալ հանեց եւ փոխադրեց այս երկիրը, ուր հիմա դուք կը բնակիք։</verse>
				<verse number="5">Այս երկրին մէջ թիզ մը հող իսկ ժառանգութիւն չտուաւ Աբրահամի. սակայն այս երկիրը որպէս բնակավայր խոստացաւ տալ իրեն եւ իրմէ ետք իր սերունդին, երբ դեռ Աբրահամ զաւակ չունէր։</verse>
				<verse number="6">Աստուած այսպէս ըսաւ. «Քու սերունդդ պանդուխտ պիտի ըլլայ օտար երկրի մը մէջ. պիտի ստրկացնեն եւ պիտի չարչարեն զայն, չորս հարիւր տարի։</verse>
				<verse number="7">Բայց ես ինքս պիտի դատեմ այն ազգը, որուն ստրուկ պիտի ըլլան անոնք,– կ՚ըսէ Աստուած,– որմէ ետք պիտի ելլեն հոնկէ եւ այստեղ պիտի գան զիս պաշտելու համար»։</verse>
				<verse number="8">Աստուած թլփատութեան պատուէրը տուաւ Աբրահամին, որպէս ուխտի նշան։ Այնուհետեւ Աբրահամ Իսահակը ծնաւ եւ ութերորդ օրը զայն թլփատեց։ Իսահակ Յակոբը ծնաւ ու թլփատեց, եւ Յակոբ՝ տասներկու նահապետները։</verse>
				<verse number="9">Յովսէփի եղբայրները իրեն նախանձելով՝ զայն Եգիպտոս գացող կարաւանին ծախեցին։ Սակայն Աստուած անոր հետ էր.</verse>
				<verse number="10">զայն փրկեց բոլոր նեղութիւններէն, Եգիպտոսի թագաւորին՝ փարաւոնի աչքին զայն բարձրացուց իր իմաստութեամբ, եւ Եգիպտոսի ու փարաւոնի տան վրայ իշխան կարգեց։</verse>
				<verse number="11">Ապա երաշտ եղաւ ամբողջ Եգիպտոսի եւ Քանաանի մէջ. սաստիկ սով տիրեց եւ մեր հայրերը ուտելիք չէին գտներ։</verse>
				<verse number="12">Յակոբ երբ լսեց թէ Եգիպտոսի մէջ ուտելիք կարելի է ճարել, հոն ղրկեց իր զաւակները. ասիկա մեր հայրերուն առաջին այցելութիւնն էր Եգիպտոս։</verse>
				<verse number="13">Երկրորդ անգամին, Յովսէփ ինքզինք յայտնեց իր եղբայրներուն, եւ փարաւոնը ճանչցաւ անոր ազգատոհմը։</verse>
				<verse number="14">Յովսէփ մարդ ղրկեց եւ բերել տուաւ իր հայրը՝ Յակոբը եւ ամբողջ գերդաստանը, ընդամէնը եօթանասուն հինգ հոգի։</verse>
				<verse number="15">Յակոբ Եգիպտոս իջաւ եւ հոն ալ վախճանեցաւ, թէ՛ ինք եւ թէ՛ մեր հայրերը,</verse>
				<verse number="16">եւ բոլորին ալ մարմինները Սիւքեմ փոխադրուեցան եւ դրուեցան այն քարայրին մէջ, որ Աբրահամ Սիւքեմի մէջ դրամով գնեց Համորի որդիներէն։</verse>
				<verse number="17">Մեր ժողովուրդը աճեցաւ եւ բազմացաւ Եգիպտոսի մէջ, մինչեւ մօտեցաւ այն ժամանակը, երբ Աստուած Աբրահամին տուած իր խոստումը պիտի կատարէր։</verse>
				<verse number="18">Ապա Եգիպտոսի վրայ իշխեց արքայական ուրիշ տուն մը, որ Յովսէփի տան վայելած իրաւունքները չճանչցաւ։</verse>
				<verse number="19">Նոր փարաւոնը մեր ազգին դէմ չարացաւ եւ մեր հայրերը չարչարեց՝ անոնց մանուկները գետը նետել տալով, որպէսզի մեռնին։</verse>
				<verse number="20">Այդ ժամանակ էր որ ծնաւ Մովսէս, Աստուծոյ աչքին շնորհալի մանուկ մը, որ նախ երեք ամիս իր հօրը տունը մեծցաւ,</verse>
				<verse number="21">իսկ երբ գետը նետեցին՝ փարաւոնին աղջիկը զայն գտաւ, որդեգրեց եւ մեծցուց։</verse>
				<verse number="22">Մովսէս եգիպտական ամբողջ իմաստութեամբ կրթուեցաւ եւ ազդեցիկ եղաւ թէ՛ խօսքով եւ թէ՛ գործով։</verse>
				<verse number="23">Երբ քառասուն տարիքը բոլորեց, որոշեց իր ազգակից Իսրայէլացիներուն վիճակով հետաքրքրուիլ։</verse>
				<verse number="24">Եւ տեսնելով որ անոնցմէ մին կ՚անիրաւուի, զայրացաւ եւ անիրաւուածին վրէժը առաւ՝ սպաննելով Եգիպտացին։</verse>
				<verse number="25">Կը խորհէր թէ իր ազգակիցները ասիկա իմանալով՝ պիտի հասկնան, թէ իր ձեռքով Աստուած պիտի փրկէ զիրենք. բայց անոնք չհասկցան։</verse>
				<verse number="26">Յաջորդ օրը հանդիպեցաւ երկու ազգակիցներու, որոնք կը կռուէին, եւ փորձեց զանոնք հաշտեցնել, ըսելով. «Ո՛վ մարդիկ, իրարու եղբայրներ էք, ինչո՞ւ զիրար կ՚անիրաւէք»։</verse>
				<verse number="27">Իսկ ան որ իր ընկերը կ՚անիրաւէր՝ մէկ կողմ հրեց զինք, պատասխանելով. «Ո՞վ քեզ մեր վրայ իշխան եւ դատաւոր կարգեց։</verse>
				<verse number="28">Զի՞ս ալ սպաննել կ՚ուզես, ինչպէս երէկ սպաննեցիր Եգիպտացին»։</verse>
				<verse number="29">Այս պատասխանին վրայ Մովսէս փախաւ եւ որպէս պանդուխտ ապրեցաւ Մադիամ կոչուած երկրին մէջ, ուր երկու մանչ զաւակ ունեցաւ։</verse>
				<verse number="30">Քառասուն տարիներ ետք, ահա Տիրոջ հրեշտակը իրեն երեւցաւ անապատին մէջ, Սինա լերան մօտիկը, բոցավառ մորենիի մը մէջէն։</verse>
				<verse number="31">Մովսէս նախ զարմացաւ իր տեսածին վրայ. ապա երբ մօտեցաւ աւելի լաւ տեսնելու համար, Տիրոջ ձայնը ըսաւ.</verse>
				<verse number="32">«Ես քու հայրերուդ Աստուածն եմ. Աբրահամի, Իսահակի եւ Յակոբի Աստուածը»։ Մովսէս զարհուրած՝ չէր համարձակեր նայիլ։</verse>
				<verse number="33">Տէրը անոր հրամայեց. «Կօշիկներդ ոտքերէդ հանէ՛, որովհետեւ այն հողը՝ որուն վրայ կը կանգնիս՝ սուրբ է։</verse>
				<verse number="34">Տեսայ Եգիպտոսի մէջ իմ ժողովուրդիս չարչարանքները, լսեցի անոնց հեծութեան ձայնը եւ ահա իջայ որ փրկեմ զանոնք։ Արդ, եկո՛ւր, քեզ Եգիպտոս պիտի ղրկեմ»։</verse>
				<verse number="35">Այսպէս, այն Մովսէսը որ մերժեցին, ըսելով՝ «Ո՞վ քեզ մեր վրայ իշխան եւ դատաւոր կարգեց», Աստուած զայն որպէս իշխան եւ փրկիչ ղրկեց այն հրեշտակին միջոցաւ, որ Մովսէսի երեւցաւ մորենիին մէջէն։</verse>
				<verse number="36">Մովսէս Եգիպտոսէն հանեց մեր ժողովուրդը, նշաններ եւ հրաշքներ կատարելով թէ՛ Եգիպտոսի մէջ, թէ՛ Կարմիր Ծովէն անցքին եւ թէ՛ անապատին մէջ քառասուն տարիներու ընթացքին։</verse>
				<verse number="37">Նոյն Մովսէսն էր որ Իսրայէլացիներուն ըսաւ. «Ձեր մէջէն Աստուած ինծի պէս մարգարէ մը պիտի հանէ, անոր մտիկ ըրէք»։</verse>
				<verse number="38">Մովսէսն էր որ անապատին մէջ հաւաքուած մեր ժողովուրդին համար միջնորդութիւն կ՚ընէր մեր հայրերուն եւ հրեշտակին միջեւ, որ Սինա լերան վրայ անոր հետ խօսեցաւ։ Ան էր որ Աստուծոյ կենսատու պատգամները տուաւ մեզի։</verse>
				<verse number="39">Սակայն մեր հայրերը չուզեցին Մովսէսի հնազանդիլ, այլ՝ անտեսեցին զինք եւ սկսան Եգիպտոսը փնտռել։</verse>
				<verse number="40">Ահարոնին ըսին. «Մեզի աստուածներ շինէ, որպէսզի մեզ առաջնորդեն. որովհետեւ չենք գիտեր թէ ի՛նչ եղաւ այդ Մովսէսը, որ մեզ Եգիպտոսէն հանեց»։</verse>
				<verse number="41">Նոյն այդ օրերուն հորթի կերպարանքով կուռք մը շինեցին, անոր զոհ մատուցանեցին եւ իրենց ձեռքով շինուած այդ կուռքով կ՚ուրախանային։</verse>
				<verse number="42">Աստուած ալ երես դարձուց իրենցմէ եւ ձգեց որ երկնային մարմինները պաշտեն։ Այդ է պատճառը, որ մարգարէական գիրքը կ՚ըսէ.– «Ո՜վ Իսրայէլացիներ, միթէ անապատին մէջ քառասուն տարի ձեր զոհերն ու նուէրները ինծի՞ մատուցանեցիք։</verse>
				<verse number="43">Մողոքի վրանը եւ Ռեմֆանի՝ աստղ–աստուծոյն պատկերները շինեցիք եւ անոնց երկրպագութիւն ըրիք։ Այդ իսկ պատճառով ձեզ Բաբելոնէն ալ անդին պիտի աքսորեմ»։</verse>
				<verse number="44">Գալով Վկայութեան Խորանին, մերհայրերը զայն անապատին մէջ շինեցին այնպէս՝ ինչպէս Մովսէսի հետ խօսող հրեշտակը պատուիրեց, եւ այն օրինակով՝ որ Մովսէսի ցոյց տրուեցաւ։</verse>
				<verse number="45">Մեր հայրերը իրենց կարգին զայն ստացան իրենց հայրերէն եւ Յեսուի օրով իրենց հետ բերին այս երկիրը, որ գրաւեցին այն ազգերէն՝ որոնք Աստուծոյ օգնութեամբ դուրս քշուեցան մեր հայրերուն առջեւէն։ Այսպէս, Վկայութեան Խորանը հասաւ մինչեւ Դաւիթի օրերը։</verse>
				<verse number="46">Դաւիթ Աստուծոյ հաճութիւնը շահեցաւ եւ ուզեց յարմար վայր մը գտնել՝ Յակոբի Աստուծոյն տուն մը կանգնելու,</verse>
				<verse number="47">Եւ Սողոմոն այս տաճարը շինեց Աստուծոյ համար։</verse>
				<verse number="48">Սակայն բարձրեալն Աստուած ձեռագործ տաճարներու մէջ չէ որ կը բնակի, ինչ որ մարգարէն ալ կ՚ըսէ.–</verse>
				<verse number="49">«Երկինքն է իմ աթոռս, իսկ երկիրը՝ ոտքերուս պատուանդանը։ Ի՞նչպիսի տուն պիտի շինէք ինծի համար,– կ՚ըսէ Տէրը,– կամ ո՞ւր պիտի ըլլայ իմ հանգստավայրս.</verse>
				<verse number="50">Չէ՞ որ այս բոլորը իմ ստեղծածներս են»։</verse>
				<verse number="51">Ի՜նչքան յամառ էք դուք, որ բնաւ չէք զղջար եւ Աստուծոյ կանչը չէք լսեր, եւ այսպէս միշտ Սուրբ Հոգիին կը հակառակիք, ինչպէս ձեր հայրերը կ՚ընէին անցեալին։</verse>
				<verse number="52">Եղա՞ւ մարգարէ մը որ ձեր հայրերը չհալածեցին։ Անոնք սպաննեցին բոլոր այն մարգարէները, որոնք կանուխէն պատմեցին Արդարին գալուն մասին. այն Արդարին, որ դուք ձեր ձեռքով մահուան դատապարտեցիք եւ սպաննեցիք։</verse>
				<verse number="53">Կը պարծենաք որ հրեշտակներու ձեռքով ստացաք Օրէնքը, եւ սակայն բնաւ չկատարեցիք զայն։</verse>
				<verse number="54">Այս խօսքերը լսելով, ներկաները ներքնապէս զայրացան եւ սկսան իրենց ակռաները կրճտել անոր դէմ։</verse>
				<verse number="55">Մինչ Ստեփանոս, Սուրբ Հոգիով լեցուած, աչքերը երկինք բարձրացուց եւ տեսաւ զԱստուած իր ամբողջ փառքով, ինչպէս նաեւ Յիսուսը՝ Աստուծոյ աջին կանգնած,</verse>
				<verse number="56">եւ ըսաւ. –Ահա բացուած է երկինքը, եւ կը տեսնեմ Մարդու Որդին որ Աստուծոյ աջին կանգնած է։</verse>
				<verse number="57">Ատեան գտնուողները մեծ աղաղակ բարձրացուցին, գոցեցին իրենց ականջները եւ բոլորը միասին անոր վրայ յարձակեցան։</verse>
				<verse number="58">Յետոյ զայն քաղաքէն դուրս հանելով՝ սկսան քարկոծել։ Վկաները իրենց թիկնոցները կը յանձնէին երիտասարդի մը, որ Սօղոս կը կոչուէր։</verse>
				<verse number="59">Մինչ անոնք կը քարկոծէին, Ստեփանոս այսպէս կ՚աղօթէր. –Տէ՜ր Յիսուս, ընդունէ՛ իմ հոգիս։</verse>
				<verse number="60">Յետոյ ծունկի եկաւ եւ բարձրաձայն աղաղակեց. –Տէ՜ր, ներէ՛ իրենց այս մեղքը։ Եւ հազիւ ըսած՝ մահուամբ աչքերը փակեց։</verse>
			</chapter>
			<chapter number="8">
				<verse number="1">Ստեփանոսի քարկոծումը պահանջողներէն մէկն ալ Սօղոսն էր։ Նոյն օրը Երուսպղէմի եկեղեցւոյ դէմ մեծ հալածանք սկսաւ, որուն հետեւանքով՝ բացի առաքեալներէն բոլոր միւսները ցրուեցան Հրէաստանի եւ Սամարիայի գիւղերը։</verse>
				<verse number="2">Իսկ քանի մը բարեպաշտներ Ստեփանոսի մարմինը տարին թաղեցին, մեծ կոծ ընելով անոր վրայ։</verse>
				<verse number="3">Սօղոս կ՚աշխատէր ոչնչացնել եկեղեցին ։ Տունէ տուն կը մտնէր եւ հաւատացեալ այրերն ու կիները դուրս քաշկռտելով՝ բանտ դնել կու տար։</verse>
				<verse number="4">Ասոր վրայ՝ հաւատացեալները ցրուեցան եւ երկրին զանազան կողմերը շրջելով Աւետարանի պատգամը կը քարոզէին։</verse>
				<verse number="5">Այսպէս, Փիլիպպոս Սամարիա քաղաքը գնաց եւ խոստացուած Փրկիչը քարոզեց անոնց։</verse>
				<verse number="6">Մեծ բազմութիւններ ականջ կու տային անոր քարոզութեան, որովհետեւ թէ՛ կը լսէին եւ թէ՛ կը տեսնէին անոր կատարած հրաշքները։</verse>
				<verse number="7">Արդարեւ, պիղծ ոգիներ մեծ աղաղակով դուրս կու գային բազմաթիւ մարդոցմէ, եւ մեծ թիւով անդամալոյծներ ու կաղեր կը բժշկուէին։</verse>
				<verse number="8">Այնպէս որ, ուրախութիւնը մեծ էր այդ քաղաքին մէջ։</verse>
				<verse number="9">Նոյն քաղաքին մէջ կար Սիմոն անունով մէկը, որ երկար ատենէ ի վեր այնտեղ էր եւ կախարդութիւն ընելով կ՚ապշեցնէր Սամարացիները.</verse>
				<verse number="10">պզտիկէն մեծ բոլորն ալ անոր վրայ հիացած, կ՚ըսէին. –Այս մարդը ինքը՝ Աստուծոյ զօրութիւնն է, որ Մեծ Զօրութիւն կը կոչուի։</verse>
				<verse number="11">Իսկապէս ալ հիացած էին անով, որովհետեւ երկար ժամանակէ ի վեր իր կախարդութեամբ կ՚ապշեցնէր զանոնք, ինքզինք իբրեւ կարեւոր մէկը ներկայացնելով։</verse>
				<verse number="12">Բայց երբ հաւատացին Փիլիպպոսի, որ Աստուծոյ արքայութեան եւ Յիսուս Քրիստոսի մասին կը քարոզէր, այր թէ կին բոլորն ալ մկրտուեցան։</verse>
				<verse number="13">Սիմոն ինքն ալ հաւատաց, եւ մկրտուելէ ետք՝ Փիլիպպոսի քովէն չէր հեռանար. եւ տեսնելով այն նշաններն ու մեծամեծ հրաշքները որ Փիլիպպոս կը կատարէր, կը զարմանար։</verse>
				<verse number="14">Առաքեալները, որոնք Երուսաղէմ կը մնային, երբ լսեցին թէ Սամարացիներ Աստուծոյ խօսքը ընդունեցին, անոնց քով ղրկեցին Պետրոսն ու Յովհաննէսը,</verse>
				<verse number="15">որոնք երբ հասան՝ աղօթեցին անոնց վրայ, որպէսզի Սուրբ Հոգին ստանան,</verse>
				<verse number="16">որովհետեւ մինչ այդ Սուրբ Հոգին անոնցմէ ոեւէ մէկուն վրայ չէր իջած, այլ միայն Տէր Յիսուսի անունով մկրտուած էին։</verse>
				<verse number="17">Այն ատեն Պետրոս եւ Յովհաննէս իրենց ձեռքերը դրին անոնց գլխուն եւ անոնք Սուրբ Հոգին ստացան։</verse>
				<verse number="18">Երբ Սիմոն տեսաւ թէ առաքեալներու ձեռք դնելովը Սուրբ Հոգին կը տրուի, անոնց դրամ խոստանալով՝ ըսաւ. –</verse>
				<verse number="19">Ինծի՛ ալ տուէք այդ կարողութիւնը, որպէսզի որուն վրայ որ ձեռք դնեմ՝ Սուրբ Հոգին ստանայ։</verse>
				<verse number="20">Ասոր վրայ Պետրոս ըսաւ անոր. –Կորսուէ՛, դո՛ւն ալ, դրամդ ալ. կարծեցիր որ Աստուծոյ պարգեւը կրնա՞ս դրամով գնել։</verse>
				<verse number="21">Այս բոլորին մէջ մաս եւ բաժին պիտի չունենաս, քանի որ ուղիղ չես խորհիր Աստուծոյ մասին։</verse>
				<verse number="22">Հետեւաբար դարձի՛ր այդ չար խորհուրդէդ եւ աղաչէ՝ որ Տէրը ներէ քու մտքիդ այս նենգ խորհուրդը։</verse>
				<verse number="23">Որովհետեւ կը տեսնեմ թէ դառն նախանձով լեցուն ես եւ մեղքի կապանքներուն մէջ բռնուած։</verse>
				<verse number="24">Սիմոն ըսաւ. –Ինծի համար աղաչեցէք Տիրոջ, որ ձեր ըսածներէն ոեւէ մէկը չպատահի ինծի։</verse>
				<verse number="25">Իսկ առաքեալները իրենց վկայութիւնը տալէ եւ Տիրոջ խօսքը քարոզելէ ետք՝ վերադարձան Երուսաղէմ, ճամբու վրայ Սամարիայի բազմաթիւ գիւղերու մէջ Աւետարանը քարոզելով։</verse>
				<verse number="26">Տիրոջ հրեշտակը Փիլիպպոսի խօսեցաւ, ըսելով. –Ե՛լ, հարաւ գնա, այն ճամբան՝ որ Երուսաղէմէն Կազա կ՚իջնէ եւ ամայի է։</verse>
				<verse number="27">Փիլիպպոս ելաւ գնաց։ Եւ ահաւասիկ Եթովպիացի ներքինի մը, որ Եթովպիացիներու Կանդակին, այսինքն՝ թագուհիին բարձրաստիճան մէկ պաշտօնեան էր, անոր ընդհանուր գանձապետը, եւ Երուսաղէմ եկած էր Աստուծոյ երկրպագելու,</verse>
				<verse number="28">այնտեղէն դարձին՝ իր կառքին մէջ նստած՝ Եսայի մարգարէի գիրքը կը կարդար։</verse>
				<verse number="29">Սուրբ Հոգին ըսաւ Փիլիպպոսի. –Մօտեցի՛ր եւ այդ կառքին քովէն քալէ։</verse>
				<verse number="30">Երբ Փիլիպպոս վազելով հասաւ կառքին, լսեց որ անիկա Եսայի մարգարէն կը կարդար բարձրաձայն։ Հարցուց. –Կը հասկնա՞ս ինչ որ կը կարդաս։</verse>
				<verse number="31">Իսկ անիկա պատասխանեց. –Ի՞նչպէս կրնամ հասկնալ, եթէ մէկը ինծի չբացատրէ։ Ապա խնդրեց որ Փիլիպպոս ելլէ իր քով նստի։</verse>
				<verse number="32">Իր կարդացած հատուածը հետեւեալն էր.– «Ոչխարի պէս մորթուելու տարուեցաւ. եւ ինչպէս գառնուկ մը անմռունչ կը կենայ զինք խուզողին դիմաց, այնպէս՝ իր բերանը չբացաւ։</verse>
				<verse number="33">Անիկա նուաստացաւ եւ չունեցաւ մէկը որ զինք պաշտպանէր. ո՞վ պիտի պատմէ իր սերունդին մասին, որովհետեւահաիրկեանքըկըվերցուիայսաշխարհէն»։</verse>
				<verse number="34">Ներքինին հարցուց Փիլիպպոսի. –Կ՚աղաչեմ, ըսէ՛, որո՞ւ համար կ՚ըսէ մարգարէն այս բաները. իրե՞ն թէ ուրիշի մը համար։</verse>
				<verse number="35">Այն ատեն Փիլիպպոս Սուրբ գիրքի այդ հատուածէն սկսելով՝ անոր աւետարանեց Յիսուսը։</verse>
				<verse number="36">Մինչ անոնք կ՚երթային, ճամբուն վրայ հանդիպեցան տեղ մը, ուր ջուր կար։ Ներքինին ըսաւ. –Ահա այստեղ ջուր կայ. ոեւէ արգելք կա՞յ որ մկրտուիմ։</verse>
				<verse number="37">Փիլիպպոս պատասխանեց. –Եթէ ամբողջ սրտովդ կը հաւատաս, կրնաս մկրտուիլ։ –Կը հաւատամ՝ թէ Յիսուս Քրիստոս Աստուծոյ Որդին է,– պատասխանեց ներքինին,</verse>
				<verse number="38">եւ կառապանին հրամայեց որ կառքը կեցնէ։ Փիլիպպոս եւ ներքինին երկուքը միասին ջուր մտան, եւ Փիլիպպոս մկրտեց զայն։</verse>
				<verse number="39">Երբ ջուրէն դուրս ելան, Սուրբ Հոգին իջաւ ներքինիին վրայ, եւ Տիրոջ հրեշտակը յափշտակեց տարաւ Փիլիպպոսը. այնպէս որ ներքինին այլեւս չտեսաւ զայն, եւ իր ճամբան շարունակեց ուրախութեամբ։</verse>
				<verse number="40">Իսկ Փիլիպպոս ինքզինք Ազոտոսի մէջ գտաւ։ Կը շրջէր ու կ՚աւետարանէր բոլոր քաղաքներուն մէջ, մինչեւ եկաւ Կեսարիա։</verse>
			</chapter>
			<chapter number="9">
				<verse number="1">Մինչ այդ, Սօղոս կը շարունակէր սպառնալիք ու մահ թափել Տիրոջ աշակերտներուն վրայ։ Քահանայապետին քով երթալով,</verse>
				<verse number="2">անկէ խնդրեց որ Դամասկոսի ժողովարաններուն ուղղուած նամակներ տայ, որպէսզի հոն եթէ Տիրոջ ճամբուն հետեւողներ գտնէ, այր թէ կին, ձերբակալէ եւ Երուսաղէմ բերէ։</verse>
				<verse number="3">Գացած ատեն, մինչ Դամասկոսի կը մօտենար, յանկարծ երկինքէն լոյս մը փայլատակեց իր շուրջ։</verse>
				<verse number="4">Սօղոս գետին ինկաւ եւ լսեց ձայն մը, որ իրեն կ՚ըսէր. –Սօղո՛ս, Սօղո՛ս, ինչո՞ւ կը հալածես զիս։ –</verse>
				<verse number="5">Ո՞վ ես, Տէ՛ր,– հարցուց ինք։ Ձայնը պատասխանեց. –Ես Յիսուսն եմ, որ դուն կը հալածես։</verse>
				<verse number="6">Հիմա ոտքի՛ ել եւ քաղաք մտիր. հոն քեզի պիտի ըսուի ինչ որ պիտի ընես։</verse>
				<verse number="7">Սօղոսի ընկերացող մարդիկը անշշունջ կեցեր էին. միայն ձայնը կը լսէին, բայց ոեւէ մէկը չէին տեսներ։</verse>
				<verse number="8">Սօղոս երբ գետնէն բարձրացաւ, փորձեց իր շուրջը նայիլ, բայց ոեւէ բան չէր տեսներ։ Ուստի իր ձեռքէն բռնելով՝ Դամասկոս մտցուցին,</verse>
				<verse number="9">ուր երեք օր կոյր վիճակի մէջ սպասեց, եւ այդ օրերուն ո՛չ կերաւ եւ ո՛չ խմեց։</verse>
				<verse number="10">Դամասկոսի մէջ կար Տիրոջ հետեւորդ մը, որ Անանիա կը կոչուէր։ Ասիկա տեսիլք մը ունեցաւ, որուն մէջ Տէրը իրեն ըսաւ. –Անանիա՛։ –Այո՛, Տէ՛ր,– պատասխանեց ան։</verse>
				<verse number="11">Եւ Տէրը ըսաւ իրեն. –Ոտքի՛ ել, գնա՛ Ուղիղ կոչուած փողոցը, Յուդայի տունը, եւ հարցուր Սօղոս անունով Տարսոնցիի մը մասին, որ այս պահուն աղօթքի կանգնած է։</verse>
				<verse number="12">Անիկա տեսիլքի մը մէջ տեսաւ Անանիա անունով մէկը, որ ներս մտնելով՝ ձեռքերը դրաւ իր գլխուն, որպէսզի ինք վերստին տեսնէ։ –</verse>
				<verse number="13">Տէ՛ր,– պատասխանեց Անանիա,– շատերէն լսեցի այդ մարդուն մասին եւ Երուսաղէմի մէջ քու հաւատացեալ ժողովուրդիդ դէմ անոր գործած բազմաթիւ չարիքներուն մասին։</verse>
				<verse number="14">Եւ այստեղ եկած է աւագ քահանաներուն կողմէ լիազօրուած, ձերբակալելու համար բոլոր անոնք՝ որոնք քեզ կը պաշտեն։</verse>
				<verse number="15">Տէրը ըսաւ անոր. –Դուն գնա՛, որովհետեւ ես զայն իբրեւ գործիք ընտրեր եմ, որպէսզի իմ անունս ճանչցնէ հեթանոսներուն, թագաւորներու եւ Իսրայէլի զաւակներուն։</verse>
				<verse number="16">Ես ինքս իրեն ցոյց պիտի տամ, թէ ո՛րքան չարչարանք պիտի կրէ իմ անունիս համար։</verse>
				<verse number="17">Անանիա գնաց, մտաւ տունը եւ ձեռքերը դնելով, Սօղոսի գլխուն ըսաւ. –Սօղո՛ս եղբայր, զիս Տէրը ղրկեց. այն Յիսուսը՝ որ եկած ճամբուդ վրայ քեզի երեւցաւ։ Զիս ղրկեց՝ որպէսզի տեսնես եւ Սուրբ Հոգիով լեցուիս։</verse>
				<verse number="18">Անմիջպաէս Սօղոսի պչքերէն կպրծես կեղեւանքներ ինկան, եւ սկսաւ տեսնել։ Ելաւ մկրտուեցաւ,</verse>
				<verse number="19">եւ ապա կերակուր ուտելով՝ զօրացաւ։ Սօղոս քանի մը օր մնաց Դամասկոսի հաւատացեալներուն հետ։</verse>
				<verse number="20">Անմիջապէս ժողովարանները երթալով Յիսուսը կը քարոզէր, ըսելով. –Աստուծոյ Որդին է ան։</verse>
				<verse number="21">Լսողները բոլորն ալ զարմացած՝ կ՚ըսէին. –Ասիկա այն մարդը չէ՞ր, որ Երուսաղէմի մէջ կատաղօրէն կը հալածէր անոնք՝ որոնք Յիսուսը կը պաշտէին։ Եւ նոյն նպատակով չէ՞ր որ եկաւ հոս, որպէսզի զանոնք ձերբակալելով աւագ քահանաներուն տանի։</verse>
				<verse number="22">Իսկ Սօղոս հետզհետէ աւելի զօրեղ ապացոյցներով կը շփոթեցնէր ու կը լռեցնէր Դամասկոս բնակող Հրեաները, զանոնք համոզելով՝ որ Յիսուսն է Օծեալ Փրկիչը։</verse>
				<verse number="23">Ժամանակ մը ետք, Դամասկոսի Հրեաները որոշեցին Սօղոսը սպաննել։</verse>
				<verse number="24">Սակայն Սօղոս իմացաւ անոնց նենգութիւնը, թէ՝ գիշեր ու ցերեկ կը հսկէին քաղաքին դռներուն առջեւ, որպէսզի սպաննեն զինք։</verse>
				<verse number="25">Ուստի հաւատացեալները զինք գիշեր մը զամբիւղի մը մէջ դնելով պարիսպէն վար իջեցուցին։</verse>
				<verse number="26">Սօղոս Երուսաղէմ եկաւ եւ կը ջանար հաւատացեալներուն հետ շփման մէջ մտնել. բայց բոլորն ալ կը վախնային իրմէ, չհաւատալով թէ Քրիստոսի աշակերտ դարձած է։</verse>
				<verse number="27">Սակայն Բառնաբաս առաւ Սօղոսը, առաքեալներուն տարաւ եւ անոնց պատմեց՝ թէ ի՛նչպէս Սօղոս ճամբուն վրայ Տէրը տեսած եւ անոր հետ խօսած է, եւ թէ ի՛նչպէս Յիսուսի անունով համարձակօրէն քարոզած է Դամասկոսի մէջ։</verse>
				<verse number="28">Անկէ ետք Սօղոս առաքեալներուն հետ կը մնար ու կը շրջէր Երուսաղէմի մէջ, եւ համարձակօրէն կը քարոզէր Տէր Յիսուսի անունով։</verse>
				<verse number="29">Կը խօսէր ու կը վիճէր յատկապէս յունախօս Հրեաներուն հետ, որոնք զինք սպաննելու ձեւ մը կը խորհէին։</verse>
				<verse number="30">Հաւատացեալ եղբայրները երբ իմացան, Կեսարիա փախցուցին Սօղոսը, եւ հոնկէ ալ Տարսոն ղրկեցին։</verse>
				<verse number="31">Եկեղեցին ամբողջ Հրէաստանի, Գալիլեայի եւ Սամարիայի մէջ խաղաղութիւն կը վայելէր եւ կը զօրանար։ Սուրբ Հոգիին օգնութեամբ հաւատացեալները կը բազմանային եւ Տիրոջ երկիւղովը կ՚ապրէին։</verse>
				<verse number="32">Պետրոս բոլոր կողմերը իր կատարած շրջապտոյտի ընթացքին, իջաւ նաեւ Լիդդա բնակող հաւատացեալներուն մօտ։</verse>
				<verse number="33">Այնտեղ հանդիպեցաւ Ենէաս անունով մէկու մը, որ ութը տարիներէ ի վեր անկողին կը մնար անդամալոյծ վիճակով։</verse>
				<verse number="34">Պետրոս ըսաւ անոր. –Ենէա՛ս, Տէրը՝ Յիսուս Քրիստոս կը բժշկէ քեզ. ե՛լ, եւ դուն ի՛նքդ շտկէ անկողինդ։ Եւ Ենէաս անմիջապէս ոտքի ելաւ։</verse>
				<verse number="35">Լիդդայի եւ Սարոնի բոլոր բնակիչները տեսան զայն եւ Տիրոջ հաւատացին։</verse>
				<verse number="36">Յոպպէի մէջ Յիսուսի հետեւորդ կին մը կար Տաբիթա անունով, որուն Հայերէն թարգմանութիւնն է՝ Այծեմնիկ։ Անիկա իր կեանքը կը լեցնէր բարի գործերով եւ աղքատներուն օգնելով։</verse>
				<verse number="37">Այնպէս պատահեցաւ, որ այդ օրերուն Այծեմնիկ հիւանդանայ եւ մեռնի։ Իր մարմինը լուացին եւ տան վերնայարկը դրին։</verse>
				<verse number="38">Լիդդպ Յոաաէի մօտիկ է։ Երբ Յոպպէի հաւատացեալները լսեցին թէ Պետրոս Լիդդա կը գտնուի, երկու հոգի ղրկեցին անոր քով, որպէսզի աղաչեն՝ որ առանց դանդաղելու իրենց քով գայ։</verse>
				<verse number="39">Պետրոս ելաւ անոնց հետ եկաւ, եւ հազիւ հասած՝ զինք վերնատունը հանեցին։ Բոլոր այրիները Պետրոսի շուրջ բոլորուեցան. կու լային եւ ցոյց կու տային այն շապիկներն ու հագուստները, որ Այծեմնիկ իր ողջութեան իրենց համար կարեր էր։</verse>
				<verse number="40">Պետրոս զանոնք բոլորը դուրս հանեց, ծունկի եկաւ, աղօթեց, եւ ապա դէպի մարմինը դառնալով՝ ըսաւ. –Տաբիթա՛, Տէր Յիսուս Քրիստոսի անունով կ՚ըսեմ՝ ոտքի՛ ել։ Տաբիթա աչքերը բացաւ եւ Պետրոսը տեսնելով՝ շտկուեցաւ նստաւ։</verse>
				<verse number="41">Պետրոս օգնեց անոր որ ոտքի ելլէ. ապա կանչեց հաւատացեալներն ու այրիները եւ անոնց ցոյց տուաւ ողջնցած Այծեմնիկը։</verse>
				<verse number="42">Ամբողջ Յոպպէն լսեց այս մասին, եւ շատեր հաւատացին Տիրոջ։</verse>
				<verse number="43">Իսկ Պետրոս ժամանակ մը Յոպպէ մնաց, Սիմոն անունով կաշեգործի մը քով։</verse>
			</chapter>
			<chapter number="10">
				<verse number="1">1 Կեսպրիպյի մէջ Կոռնելիոս պնունով մպրդ մը կար, որ հարիւրապետ էր՝ հռոմէական բանակի «Իտալական» կոչուած գունդէն։</verse>
				<verse number="2">Ասիկա իր ամբողջ ընտանիքով բարեպաշտ էր եւ աստուածավախ. մեծապէս կ՚օգնէր Հրեայ ժողովուրդի աղքատներուն եւ տեւաբար կ՚աղօթէր Աստուծոյ։</verse>
				<verse number="3">Օր մը, կէսօրէ ետք ժամը երեքի ատենները, Կոռնելիոս տեսիլքի մը մէջ յստակօրէն տեսաւ Աստուծոյ հրեշտակը, որ ներս մտաւ եւ ըսաւ. –Կոռնելիո՛ս։</verse>
				<verse number="4">Կոռնելիոս զարհուրանքով նայեցաւ անոր եւ հարցուց. –Ի՞նչ կայ, Տէ՛ր։ Եւ հրեշտակը ըսաւ. –Աստուած ընդունեց քու աղօթքներդ ու կատարած ողորմութիւններդ։</verse>
				<verse number="5">Ե՛լ, մարդ ղրկէ Յոպպէ եւ կանչել տուր Սիմոն անունով մէկը, որ նաեւ Պետրոս կը կոչուի։</verse>
				<verse number="6">Անիկա հիւրաբար իջած է Սիմոն անունով կաշեգործի մը տունը, որ ծովուն մօտն է։</verse>
				<verse number="7">Երբ իր հետ խօսող հրեշտակը մեկնեցաւ, Կոռնելիոս կանչեց իր ծառաներէն երկու հոգի եւ իրեն սպասաւորող զինուորներէն մէկը, որ բարեպաշտ մարդ մըն էր,</verse>
				<verse number="8">եւ ամէն ինչ անոնց պատմելէ ետք՝ Յոպպէ ղրկեց։</verse>
				<verse number="9">Յաջորդ օրը, մինչ անոնք ճամբայ ինկած՝ Յոպպէի կը մօտենային, Պետրոս կէսօր ատեն տանիք ելաւ աղօթելու։</verse>
				<verse number="10">Անօթեցաւ եւ ուտել կ՚ուզէր. եւ մինչ տնեցիները ճաշ կը պատրաստէին, մտքի յափշտակութեան մէջ ինկաւ։</verse>
				<verse number="11">Տեսաւ՝ երկինքը բացուած, ուրկէ բան մը կ՚իջնէր, չորս ծայրերէն կապուած սփռոցի ձեւով, եւ կու գար գետնին վրայ կը հանգչէր։</verse>
				<verse number="12">Անոր մէջ աշխարհի բոլոր չորքոտանիներէն, գազաններէն, սողուններէն եւ թռչուններէն կային։</verse>
				<verse number="13">Պետրոս լսեց ձայն մը, որ իրեն կ՚ըսէր. –Ե՛լ, Պետրո՜ս, մորթէ՛ եւ կեր։ –</verse>
				<verse number="14">Քա՛ւ լիցի, Տէ՜ր,– պատասխանեց Պետրոս,– մինչեւ հիմա չէ պատահած որ պիղծ կամ անմաքուր բան մը ուտեմ։</verse>
				<verse number="15">Ձայնը կրկին անգամ ըսաւ իրեն. –Ինչ որ Աստուած իբրեւ մաքուր կ՚ընծայէ՝ դուն պիղծ մի՛ համարեր։</verse>
				<verse number="16">Ասիկա երեք անգամ կրկնուեցաւ, եւ ապա սփռոցը երկինք վերցուեցաւ։</verse>
				<verse number="17">Մինչ Պետրոս զարմացումով կը մտածէր, թէ արդեօք ի՛նչ կը նշանակէ իր տեսած այս տեսիլքը, ահա Կոռնելիոսի կողմէ ղրկուած մարդիկը Սիմոնի տունը հարցնելով՝ եկան դրան առջեւ կեցան,</verse>
				<verse number="18">ձայն տուին եւ հարցուցին. –Սիմոն Պետրոս կոչուած մարդը այստե՞ղ կը մնայ։</verse>
				<verse number="19">Մինչ Պետրոս տակաւին տեսիլքին մասին կը խորհէր, Սուրբ Հոգին ըսաւ իրեն. –Երեք հոգիներ եկած՝ քեզ կը փնտռեն։</verse>
				<verse number="20">Ե՛լ, վա՛ր իջիր եւ անոնց հետ գնա՝ առանց վարանելու, որովհետեւ ես ղրկեցի զանոնք։</verse>
				<verse number="21">Պետրոս վար իջաւ անոնց քով եւ հարցուց. –Ձեր փնտռած անձը ես եմ. ի՞նչ բանի համար եկեր էք։</verse>
				<verse number="22">Անոնք պատասխանեցին. –Մեզ ղրկողը Կոռնելիոս հարիւրապետն է, արդար եւ աստուածավախ մարդ մը, որուն մասին ամբողջ Հրեայ ժողովուրդը կը վկայէ։ Անիկա սուրբ հրեշտակէն հրաման ստացաւ՝ քեզ իր տունը կանչելու եւ քեզմէ լսելու ինչ որ պիտի ըսես։</verse>
				<verse number="23">Պետրոս զանոնք ներս հրաւիրեց եւ գիշերը իր քով պահեց։ Յաջորդ օր, Պետրոս ելաւ անոնց հետ գնաց։ Իրեն ընկերացան նաեւ Յոպպէի հաւատացեալ եղբայրներէն ոմանք։</verse>
				<verse number="24">Միւս օրը Կեսարիա մտան, ուր Կոռնելիոս իր բոլոր ազգականներն ու մտերիմ բարեկամները հաւաքած՝ իրենց գալուն կը սպասէր։</verse>
				<verse number="25">Երբ Պետրոս տուն կը մտնէր, Կոռնելիոս զայն դիմաւորեց եւ անոր առջեւ խոնարհութիւն ընելով երկրպագութիւն ըրաւ։</verse>
				<verse number="26">Պետրոս զայն ոտքի հանեց, ըսելով. –Ոտքի՛ ել. ես ինքս ալ մարդ եմ։</verse>
				<verse number="27">Եւ անոր հետ խօսելով մտաւ ներս, ուր հաւաքուած բազմութիւնը տեսաւ</verse>
				<verse number="28">եւ ըսաւ անոնց. –Դուք շատ լաւ գիտէք, թէ Հրեայի մը արտօնուած չէ շփում կամ յարաբերութիւն ունենալ օտարազգիի մը հետ։ Բայց Աստուած ինծի ցոյց տուաւ, որ ոեւէ մէկը պիղծ կամ անմաքուր պէտք չէ համարեմ։</verse>
				<verse number="29">Ուստի, երբ ետեւէս մարդ ղրկեցիք՝ ելայ եկայ առանց առարկելու։ Բայց հիմա կը հարցնեմ.– Ի՞նչ բանի համար կանչեցիք զիս։</verse>
				<verse number="30">Կոռնելիոս պատասխանեց. –Չորս օր առաջ, մօտաւորապէս այս ժամուն, մինչ ժամը երեքի աղօթքը կ՚ընէի տունիս մէջ, ահա փայլուն զգեստներով մարդ մը կեցաւ դիմացս</verse>
				<verse number="31">եւ ըսաւ. «Կոռնելիո՛ս, Աստուած լսեց աղօթքներդ եւ տեսաւ կատարած ողորմութիւններդ։</verse>
				<verse number="32">Ե՛լ, մարդ ղրկէ Յոպպէ եւ կանչել տուր Սիմոնը, որ նաեւ Պետրոս կը կոչուի։ Անիկա հիւրաբար Սիմոն անունով կաշեգործի մը տունը կը մնայ, ծովուն մօտիկ։ Թող գայ եւ խօսի քեզի»։</verse>
				<verse number="33">Ես ալ անմիջապէս մարդ ղրկեցի քեզի, եւ շնորհակալ եմ որ եկար։ Հիմա մենք բոլորս Աստուծոյ ներկայութեան կանգնած՝ պատրաստ ենք լսելու ինչ որ Տէրը հրամայած է քեզի։</verse>
				<verse number="34">Պետրոս սկսաւ ըսել. –Հիմա ճշմարտապէս կը հասկնամ, որ Աստուած խտրութիւն չի դներ մարդոց միջեւ,</verse>
				<verse number="35">այլ բոլոր ազգերէն ալ կ՚ընդունի ոեւէ մէկը որ իրմէ կը վախնայ եւ արդար գործեր կը կատարէ։</verse>
				<verse number="36">Անիկա իր պատգամը ղրկեց Իսրայէլացիներուն, աւետելով այն խաղաղութիւնը՝ որ պիտի գար Յիսուս Քրիստոսի ձեռքով, որ բոլորին Տէրն է։</verse>
				<verse number="37">Դուք արդէն գիտէք այն ինչ որ տեղի ունեցաւ Գալիլեայէն սկսեալ ամբողջ Հրէաստանի մէջ, Յովհաննէսի կողմէ քարոզուած մկրտութենէն ետք։</verse>
				<verse number="38">Կ՚ակնարկեմ Յիսուսի, որ Նազարէթէն էր. Աստուած զայն Սուրբ Հոգիով եւ զօրութեամբ օծեց, եւ անիկա շրջեցաւ՝ բարիք գործելով եւ Սատանային կողմէ տանջուածները բժշկելով, որովհետեւ Աստուած իր հետն էր։</verse>
				<verse number="39">Մենք վկայ ենք այն բոլորին, որ անիկա կատարեց Հրէաստան երկրին եւ Երուսաղէմի մէջ։ Զայն խաչափայտէն կախելով սպաննեցին.</verse>
				<verse number="40">բայց Աստուած երրորդ օրը յարուցանեց զայն եւ ուզեց որ անիկա երեւի</verse>
				<verse number="41">ո՛չ թէ ամբողջ ժողովուրդին, այլ մեզի՝ վկաներուս, որ առաջուց ընտրուած էինք Աստուծմէ, եւ Յիսուսի հետ կերանք ու խմեցինք մեռելներէն յարութիւն առնելէն ետք։</verse>
				<verse number="42">Եւ Յիսուս մեզի պատուիրեց՝ ժողովուրդին քարոզել եւ վկայութիւն տալ, թէ ինքն է Աստուծմէ սահմանուած Դատաւորը, որ պիտի դատէ ողջերն ու մեռելները։</verse>
				<verse number="43">Բոլոր մարգարէները անոր մասին կը վկայեն, թէ անոր հաւատացողները իրենց մեղքերուն թողութիւն պիտի ստանան անոր անունով ։</verse>
				<verse number="44">Մինչ Պետրոս կը խօսէր, Սուրբ Հոգին իջաւ բոլորին վրայ, որոնք Աստուծոյ խօսքը կը լսէին։</verse>
				<verse number="45">Հրէութենէ դարձած հաւատացեալները, որոնք Պետրոսի հետ Յոպպէէն եկած էին, զարմացան որ Սուրբ Հոգիին պարգեւը հեթանոսներուն եւս կը տրուի.</verse>
				<verse number="46">որովհետեւ կը լսէին թէ ի՛նչպէս անոնք անծանօթ լեզուներով կը խօսէին եւ զԱստուած կը փառաբանէին։ Այն ատեն Պետրոս ըսաւ.</verse>
				<verse number="47">Ո՞վ կրնայ արգիլել որ ջուրով մկրտուին ասոնք, որոնք Սուրբ Հոգին ստացան մեզի պէս։</verse>
				<verse number="48">Եւ հրամայեց անոնց, որ Յիսուս Քրիստոսի անունով մկրտուին։ Իսկ անոնք աղաչեցին իրեն, որ քանի մը օր այնտեղ մնայ։</verse>
			</chapter>
			<chapter number="11">
				<verse number="1">Հրէաստանմնացող առաքեալներնուհաւատացեալները լսեցին որ հեթանոսներ ալ Աստուծոյ խօսքը ընդուներ են։</verse>
				<verse number="2">Երբ Պետրոս Երուսաղէմ գնաց, հրէութենէ դարձող հաւատացեալները սկսան զինք մեղադրել,</verse>
				<verse number="3">ըսելով. –Ինչո՞ւ անթլփատ մարդոց տունը մտար եւ անոնց հետ հաց կերար։</verse>
				<verse number="4">Պետրոս սկսաւ կարգով պատմել անոնց, ըսելով. –</verse>
				<verse number="5">Յոպպէքաղաքըկըգտնուէի։ Երբաղօթքկ՚ընէի, մտքի յափշտակութեան մէջ ինկայ եւ տեսիլք մը ունեցայ։ Տեսայ մեծ սփռոցի նմանող բան մը, չորս ծայրերը երկինքէն կախուած, որ իջաւ եւ ինծի հասաւ։</verse>
				<verse number="6">Մինչ ապշած անոր կը նայէի, անոր մէջ տեսայ չորքոտանիներ, գազաններ, սողուններ եւ թռչուններ։</verse>
				<verse number="7">Լսեցի ձայն մը, որ ինծի կ՚ըսէր. «Պետրո՛ս, ե՛լ, մորթէ՛ եւ կե՛ր»։</verse>
				<verse number="8">Ես ըսի. «Քա՛ւ լիցի, Տէ՜ր. մինչեւ հիմա չէ պատահած որ պիղծկամ անմաքուր բան մը մտնէ բերանս»։</verse>
				<verse number="9">Երկինքէն ձայնը կրկին հնչեց եւ ինծի ըսաւ. «Ինչ որ Աստուած իբրեւ մաքուր կ՚ընծայէ՝ դուն պիղծ մի՛ համարեր»։</verse>
				<verse number="10">Ասիկա երեք անգամ կրկնուեցաւ. ապա սփռոցն ու կենդանիները միասին երկինք քաշուեցան։</verse>
				<verse number="11">Եւ ահա նոյն պահուն երեք հոգիներ, որոնք Կեսարիայէն քովս ղրկուած էին, եկան կեցան այն տան առջեւ, ուր ես կը գտնուէի։</verse>
				<verse number="12">Սուրբ Հոգին ինծի ըսաւ, որ իրենց հետ երթամ առանց վարանելու։ Այս վեց եղբայրներն ալ հետս եկան, եւ գացինք մտանք Կոռնելիոսի տունը։</verse>
				<verse number="13">Անիկա մեզի պատմեց թէ ի՛նչպէս իր տան մէջ տեսեր էր հրեշտակ մը, որ իր դիմաց կանգնելով՝ ըսեր էր. «Մարդ ղրկէ Յոպպէ եւ կանչել տուր Սիմոնը, որ նաեւ Պետրոս կը կոչուի.</verse>
				<verse number="14">անիկա Աստուծոյ կողմէ պատգամ մը պիտի բերէ քեզի, որով դուն եւ ամբողջ տունդ պիտի փրկուիք»։</verse>
				<verse number="15">Հազիւ սկսեր էի խօսիլ՝ Սուրբ Հոգին իջաւ անոնց վրայ, ինչպէս որ նախապէս մեր վրայ իջաւ։</verse>
				<verse number="16">Այն ատեն յիշեցի Տիրոջ սա խօսքը, թէ՝ «Յովհաննէս ջուրով մկրտեց, բայց Աստուած ձեզ Սուրբ Հոգիով պիտի մկրտէ»։</verse>
				<verse number="17">Արդ, եթէ Աստուած միեւնոյն պարգեւը, որ մեզի տուած էր, անոնց ալ տուաւ՝ երբ Տէր Յիսուս Քրիստոսին հաւատացին, ես ինչպէ՞ս կրնայի արգելք ըլլալ Աստուծոյ։</verse>
				<verse number="18">Այս բացատրութիւնը լսելով՝ անոնք դադրեցան զինք մեղադրելէ, եւ զԱստուած փառաւորեցին, ըսելով. –Ուրեմն Աստուած հեթանոսներուն ալ առիթ տուաւ, որ ապաշխարեն եւ կեանք ունենան։</verse>
				<verse number="19">Այն հաւատացեալները, որոնք Ստեփանոսի սպանութեան յաջորդած հալածանքին պատճառով զանազան կողմեր ցրուած էին, հասան մինչեւ Փիւնիկէ, Կիպրոս եւ Անտիոք, եւ Հրեաներէն դուրս ուրիշ ոչ ոքի կը խօսէին Քրիստոսի մասին։</verse>
				<verse number="20">Սակայն անոնցմէ ոմանք, որոնք Կիպրացի եւ Կիրենացի էին, երբ Անտիոք հասան՝ սկսան հեթանոսներուն ալ խօսիլ, Տէր Յիսուսը աւետարանելով։</verse>
				<verse number="21">Եւ Տէրը կ՚օգնէր անոնց։ Բազմաթիւ մարդիկ հաւատացին եւ Տիրոջ դարձան։</verse>
				<verse number="22">Այս մասին լուրը հասաւ Երուսաղէմի եկեղեցիին, եւ Բառնաբասը ղրկեցին Անտիոք։</verse>
				<verse number="23">Սա երբ որ եկաւ եւ տեսաւ Աստուծոյ շնորհքը՝ ուրախացաւ, եւ կը յորդորէր բոլորը, որ ամբողջանուէր սրտով կապուած մնան Տիրոջ։</verse>
				<verse number="24">Եւ որովհետեւ Սուրբ Հոգիով եւ հաւատքով լեցուն բարի մարդ մըն էր, մեծ բազմութիւն մը հաւատաց Տիրոջ։</verse>
				<verse number="25">Ապա Բառնաբաս Տարսոն գնաց Սօղոսը փնտռելու, եւ երբ գտաւ՝ զայն բերաւ Անտիոք,</verse>
				<verse number="26">ուր երկուքով լման տարի մը եղան այնտեղի եկեղեցիին հետ, մեծ թիւով ժողովուրդի ուսուցանելով։ Եւ առաջին անգամ այստեղ՝ Անտիոքի մէջ էր, որ Քրիստոսի հետեւորդները «քրիստոնեայ» կոչուեցան։</verse>
				<verse number="27">Այն օրերուն Երուսաղէմէն քանի մը մարգարէներ Անտիոք եկան։</verse>
				<verse number="28">Անոնցմէ մէկը, որ Ագաբոս կը կոչուէր, Սուրբ Հոգիէն թելադրուած՝ ելաւ յայտնեց թէ աշխարհի մէջ մեծ սով մը պիտի տիրէ. ինչ որ կատարուեցաւ Կլաւդիոս կայսրին օրով։</verse>
				<verse number="29">Անտիոքի հաւատացեալները որոշեցին՝ իւրաքանչիւրը իր կարողութեան չափով օգնութիւն ղրկել Հրէաստան բնակող եղբայրներուն.</verse>
				<verse number="30">եւ այդ օգնութիւնը արդարեւ կատարեցին, զայն Բառնաբասի եւ Սօղոսի ձեռքով եկեղեցւոյ երէցներուն ղրկելով։</verse>
			</chapter>
			<chapter number="12">
				<verse number="1">Այն օրերուն Հերովդէսթագաւոր սկսաւ հալածանք հանել եկեղեցւոյ անդամներէն ոմանց դէմ։</verse>
				<verse number="2">Նախ սուրով սպաննել տուաւ Յակոբոսը, Յովհաննէսի եղբայրը։</verse>
				<verse number="3">Ապա տեսնելով որ ատիկա Հրեաներուն հաճելի է, Պետրոսն ալ ձերբակալել տուաւ Բաղարջակերաց տօնի օրերուն։</verse>
				<verse number="4">Զայն բռնելէ ետք բանտ դնել տուաւ, չորս հերթով չորսական զինուորներու յանձնելով անոր պահպանութիւնը։ Կ՚ուզէր Զատիկէն ետք հրապարակաւ դատել զայն։</verse>
				<verse number="5">Մինչ Պետրոս բանտարկուած կը մնար, եկեղեցին անդադար Աստուծոյ կ՚աղօթէր իրեն համար։</verse>
				<verse number="6">Հասաւ ժամանակը, երբ Հերովդէս կ՚ուզէրզայն դատաստանի բերել։ Գիշեր մը առաջ, Պետրոս երկու զինուորներու մէջտեղը կը քնանար, երկու շղթաներով կապուած, իսկ պահակները դրան առջեւ բանտը կը պահպանէին։</verse>
				<verse number="7">Եւ ահա Տիրոջ հրեշտակը եկաւ կեցաւ իր քով։ Բանտին խցիկը լուսաւորուեցաւ։ Պետրոսի կողը խթելով՝ հրեշտակը զայն արթնցուց եւ ըսաւ. –Շուտով ե՛լ։ Շղթաները ինկան Պետրոսի ձեռքերէն։</verse>
				<verse number="8">Հրեշտակը ըսաւ իրեն. –Գօտիդ կապէ եւ հողաթափներդ հագիր։ Պետրոս անոր ըսածը կատարեց։ Եւ անիկա ըսաւ. –Վերարկուդ վրադ ա՛ռ եւ ինծի՛ հետեւէ։</verse>
				<verse number="9">Պետրոս ելաւ եւ անոր հետեւեցաւ. սակայն չէր գիտեր՝ հրեշտակին ըրածը իրակա՞ն է թէ ոչ, որովհետեւ կը կարծէր թէ երազ կը տեսնէ։</verse>
				<verse number="10">Առաջին պահակակէտը անցան, յետոյ անցան երկրորդը եւ եկան երկաթէ դարպասին քով, որ դէպի քաղաք կը տանէր։ Դարպասը ինքնիրեն բացուեցաւ իրենց առջեւ։ Դուրս գալով, անոնք փողոց մտան. եւ իսկոյն հրեշտակը հեռացաւ իրմէ։</verse>
				<verse number="11">Պետրոս ինքզինքին գալով, ըսաւ. –Ա՛լ հիմա վստահ եմ, թէ Տէրը իր հրեշտակը ղրկեց եւ զիս ազատեց Հերովդէսի ձեռքէն եւ այն բոլորէն, որ Հրեայ ժողովուրդը կ՚ակնկալէր։</verse>
				<verse number="12">Սթափելով, դիմեց դէպի Մարիամի տունը։ Այս Մարիամը մայրն էր Յովհաննէսի, որ Մարկոս վերակոչուեցաւ։ Շատեր հաւաքուած էին այնտեղ եւ կ՚աղօթէին։</verse>
				<verse number="13">Երբ դարպասին դռնակը թակեց, Ռոդէ անունով աղախին մը եկաւ հասկնալու թէ ո՛վ է.</verse>
				<verse number="14">եւ Պետրոսի ձայնը ճանչնալով՝ դուռը բանալու տեղ՝ ուրախութենէն ներս վազեց, աւետելու՝ թէ Պետրոսն է դրան քով կանգնողը։</verse>
				<verse number="15">Անոնք իրեն ըսին. –Խենթեցե՞ր ես։ Իսկ անիկա աւելի կը պնդէր, թէ ճիշդ է ըսածը։ Այն ատեն ըսին. –Ուրեմն անոր հրեշտակն է։</verse>
				<verse number="16">Մինչ այդ, Պետրոս կը շարունակէր բաղխել։ Երբ բացին, տեսան զինք եւ ապշեցան։</verse>
				<verse number="17">Պետրոս ձեռքով նշան ըրաւ որ լռեն, եւ անոնց պատմեց թէ ի՛նչպէս Տէրը զինք բանտէն հանեց։ Ապա ըսաւ. –Ասիկա Յակոբոսին եւ միւս հաւատացեալ եղբայրներուն պատմեցէք։ Եւ ինք ելաւ ուրիշ տեղ մը գնաց։</verse>
				<verse number="18">Երբ առաւօտ եղաւ, զինուորներուն մէջ մեծ իրարանցում մը ինկաւ, թէ արդեօք Պետրոսը ի՛նչ եղաւ։</verse>
				<verse number="19">Հերովդէս զայն փնտռել տուաւ, եւ երբ չգտան՝ հարցաքննութենէ ետք հրամայեց պահակները սպաննել։ Իսկ Պետրոս Հրէաստանէն Կեսարիա գնաց եւ հոն մնաց։</verse>
				<verse number="20">Հերովդէս թշնամութեամբ լեցուած էր Տիւրոսի եւ Սիդոնի բնակիչներուն դէմ, որոնց պատգամաւորները միասնաբար եկան եւ արքունի սենեկապետ Վլաստոսը համոզելով՝ խաղաղութիւն խնդրեցին, որովհետեւ իրենց երկրին ուտեստեղէնի պարենաւորումը արքունիքէն կախում ունէր։</verse>
				<verse number="21">Որոշուած օրը, Հերովդէս իր թագաւորական զգեստը հագած՝ ատեան նստած էր եւ հրապարակաւ կը խօսէր անոնց հետ։</verse>
				<verse number="22">Ամբոխը կ՚աղաղակէր, ըսելով. –Մարդ մը չէ՛ խօսողը, այլ Աստուած։</verse>
				<verse number="23">Տեղնուտեղը Տիրոջ հրեշտակըհարուածեցզայն, քանի որ փառքը Աստուծոյ չվերագրեց։ Որդնալից եղաւ եւ այդպէս շունչը փչեց։</verse>
				<verse number="24">Իսկ Աստուծոյ խօսքը կը տարածուէր եւ հաւատացեալներուն թիւը կը բազմանար։</verse>
				<verse number="25">Երբ Բառնաբաս ու Սօղոս իրենց յանձնուած պաշտօնը աւարտեցին, Երուսաղէմէն Անտիոք վերադարձան, իրենց հետ ունենալով նաեւ Յովհաննէսը, որ Մարկոս վերակոչուած էր։</verse>
			</chapter>
			<chapter number="13">
				<verse number="1">Անտիոքի եկեղեցիին մէջ մարգարէներ եւ ուսուցիչներ կային, ինչպէս՝ Բառնաբասը եւ Շմաւոնը, որ Նիկէր կը կոչուէր, Կիրենացի Ղուկիոսը եւ Մանայէնը, որ Հերովդէս չորրորդապետի սննդակիցն էր, եւ Սօղոսը։</verse>
				<verse number="2">Օրմը, երբ ասոնք Տիրոջ պաշտամունք կը մատուցանէին ծոմ վիճակով, Սուրբ Հոգին ըսաւ. –Տրամադրեցէ՛ք Բառնաբասն ու Սօղոսը այն գործին՝ որուն կոչած եմ զիրենք։</verse>
				<verse number="3">Այն ատեն ծոմապահութեամբ եւ աղօթքով ձեռք դրին անոնց վրայ եւ ղրկեցին։</verse>
				<verse number="4">Հետեւաբար, Բառնաբասն ու Սօղոսը Սուրբ Հոգիէն ղրկուած՝ իջան Սելեւկիա, եւ հոնկէ դէպի Կիպրոս նաւեցին։</verse>
				<verse number="5">Սալամինա հասնելով, Աստուծոյ խօսքը կը քարոզէին Հրեաներու ժողովարաններուն մէջ։ Իրենց օգնական ունէին Յովհաննէս Մարկոսը։</verse>
				<verse number="6">Ամբողջ կղզին շրջելով՝ հասան Պաֆոս։ Այնտեղ գտան կախարդութեամբ զբաղող Հրեայ սուտ մարգարէ մը, որուն անունն էր Բար–Յեսու։</verse>
				<verse number="7">Ասիկա յաճախ կ՚ըլլար փոխ–բդեշխին՝ Սերգիոս Պօղոսի հետ, որ իմաստուն մարդ մըն էր։ Սերգիոս կանչել տուաւ Բառնաբասն ու Սօղոսը եւ կ՚ուզէր Աստուծոյ խօսքը լսել։</verse>
				<verse number="8">Բայց կախարդը, որուն Յունարէնով Եղիմաս անունը կու տային, հակառակեցաւ անոնց եւ կ՚ուզէր փոխ–բդեշխը տարհամոզել, որ չհաւատայ։</verse>
				<verse number="9">Այն ատեն Սօղոս, որ Պօղոս ալ կը ճանչցուի, Սուրբ Հոգիով լեցուած՝ աչքերը յառեց անոր</verse>
				<verse number="10">եւ ըսաւ. –Ո՛վ դուն՝ նենգ եւ խորամանկ, Սատանայի՛ որդի, արդարութեա՛ն թշնամի. Տիրոջ ուղիղ ճամբաները խեղաթիւրելէ պիտի չդադրի՞ս։</verse>
				<verse number="11">Ահա հիմա Տէրը պիտի հարուածէ քեզ. պիտի կուրնաս եւ ժամանակուան մը համար արեւուն երեսը պիտի չտեսնես։ Նոյն վայրկեանին Եղիմասի աչքերը մշուշուեցան ու խաւարեցան։ Կը խարխափէր եւ կը փնտռէր մէկը՝ որ իր ձեռքէն բռնելով առաջնորդէր զինք։</verse>
				<verse number="12">Փոխ–բդեշխը երբ տեսաւ պատահածը՝ հաւատաց, խորապէս տպաւորուած Տիրոջ ուսուցումէն։</verse>
				<verse number="13">Պօղոս եւ ընկերակիցները Պաֆոսէն նաւելով եկան Պամփիւլիայի Պերգէ քաղաքը. իսկ Յովհաննէս Մարկոս իրենցմէ բաժնուելով Երուսաղէմ վերադարձաւ։</verse>
				<verse number="14">Յետոյ Պերգէէն ելլելով՝ հասան Պիսիդիայի Անտիոք քաղաքը, եւ Շաբաթ օր ժողովարան երթալով նստան։</verse>
				<verse number="15">Օրէնքի եւ մարգարէներու ընթերցումէն ետք, ժողովրդապետները հրաւէր ղրկեցին իրենց, ըսելով. –Եղբայրնե՛ր, եթէ մեր ժողովուրդին հաղորդելիք քաջալերական պատգամ մը ունիք՝ ըսէ՛ք։</verse>
				<verse number="16">Պօղոս ոտքի ելաւ, ձեռքով նշան ըրաւ որպէսզի լռեն, եւ ըսաւ. –Ո՜վ Իսրայէլացիներ եւ աստուածավախ մարդիկ, մտի՛կ ըրէք։</verse>
				<verse number="17">Այս ժողովուրդին՝ Իսրայէլի Աստուածը, ընտրեց մեր հայրերը, բարձրացուց մեր ժողովուրդը որ Եգիպտոսի մէջ որպէս պանդուխտ կ՚ապրէր, եւ իր մեծ զօրութեամբ զանոնք հոնկէ հանեց։</verse>
				<verse number="18">Շուրջ քառասուն տարի անապատին մէջ կերակրեց զանոնք։</verse>
				<verse number="19">Ապա Քանաան երկրի բնակիչ եօթը ազգերը պարտութեան մատնելով՝ անոնց երկիրը մեր ժողովուրդին տուաւ որպէս ժառանգութիւն։</verse>
				<verse number="20">Այս բոլորը եղան մօտաւորապէս չորս հարիւր յիսուն տարիներու ընթացքին։ Այնուհետեւ դատաւորներ տուաւ անոնց, մինչեւ Սամուէլ մարգարէի ժամանակը,</verse>
				<verse number="21">երբ մեր ժողովուրդը թագաւոր ուզեց, եւ Աստուած թագաւոր կարգեց Սաւուղը, Կիսի որդին, որ Բենիամինի ցեղէն էր, քառասուն տարուան համար։</verse>
				<verse number="22">Սաւուղէն ետք անոնց վրայ թագաւոր կարգեց Դաւիթը, որուն մասին նաեւ վկայեց, ըսելով. «Դաւիթը, Յեսսէի որդին, սրտիս խօսող անձն է, որ ամբողջութեամբ իմ կամքս պիտի կատարէ»։</verse>
				<verse number="23">Անոր սերունդէն էր որ Աստուած Իսրայէլի տուաւ իր խոստացած Փրկիչը՝ Յիսուսը։</verse>
				<verse number="24">Բայց նախքան անոր հրապարակ գալը, Յովհաննէս Իսրայէլի ամբողջ ժողովուրդին կը քարոզէր որ ապաշխարեն եւ մկրտուին։</verse>
				<verse number="25">Եւ իր պաշտօնը լրացնելու ժամանակ, Յովհաննէս ըսաւ. «Ո՞վ կը կարծէք զիս։ Ես ձեր սպասած անձը չեմ։ Ահա ինձմէ ետք կու գայ անիկա, որուն կօշիկները հանելու իսկ արժանի չեմ ես»։</verse>
				<verse number="26">Եղբայրնե՛ր, Աբրահամեան տոհմի զաւակներ եւ ձեր մէջ գտնուող աստուածավախ մարդիկ. փրկութեան այս պատգամը Աստուած ձեզի ղրկեց։</verse>
				<verse number="27">Որովհետեւ Երուսաղէմի բնակիչները եւ իրենց իշխանները չճանչցան Յիսուսը, եւ զայն դատապարտելով՝ կատարած եղան խօսքը մարգարէներուն, որ ամէն Շաբաթ օր կը կարդային։</verse>
				<verse number="28">Եւ թէպէտ մահուան արժանի յանցանք մը չգտան անոր վրայ, սակայն Պիղատոսէն պահանջեցինոր սպաննուի։</verse>
				<verse number="29">Երբ անոր մասին բոլոր գրուածները կատարած եղան, զայն խաչէն իջեցուցին եւ գերեզման դրին։</verse>
				<verse number="30">Բայց Աստուած զայն մեռելներէն յարուցանեց,</verse>
				<verse number="31">եւ Յիսուս բազմաթիւ օրեր երեւցաւ անոնց՝ որոնք իրեն հետ Գալիլեայէն Երուսաղէմ եկած էին, եւ որոնք հիմա իր վկաներն են ժողովուրդին առջեւ։</verse>
				<verse number="32">Մենք ալ, ահա, ձեզի կ՚աւետենք, թէ Աստուած մեր հայրերուն տուած իր խոստումը</verse>
				<verse number="33">կատարեց մեր օրերուն, որ անոնց որդիներն ենք։ Այդ խոստումը կատարեց՝ Յիսուսը յարուցանելով, ինչպէս երկրորդ սաղմոսին մէջ ալ գրուած է. «Իմ որդիս ես դուն, այսօր քեզ ծնայ»։</verse>
				<verse number="34">Նոյն այն իրողութիւնը, որ Աստուած զայն մեռելներէն յարուցանեց եւ անիկա այլեւս բնաւ մահ պիտի չտեսնէ, խոստում մըն է՝ մեզի ուղղուած, որովհետեւ Աստուած այսպէս կ՚ըսէ. «Ձեզի պիտի տամ այն իսկական եւ սուրբ օրհնութիւնը, որ Դաւիթի խոստացայ»,</verse>
				<verse number="35">եւ ինչպէս ուրիշ սաղմոսի մը մէջ սաղմոսագիրը կ՚ըսէ. «Պիտի չթողուս որ քու ծառայիդ մարմինը փտութիւն տեսնէ»։</verse>
				<verse number="36">Արդ, Դաւիթ իր սերունդին մէջ Աստուծոյ ծառայելէ ետք մեռաւ եւ իր հայրերուն քով թաղուեցաւ, եւ իր մարմինը փտեցաւ։</verse>
				<verse number="37">Բայց Աստուած յարուցանեց Յիսուսը, որուն մարմինը փտութիւն չտեսաւ։</verse>
				<verse number="38">Ուստի իմացէ՛ք, եղբայրներ, Յիսուսի միջոցաւ մեղքերու թողութիւն կը քարոզուի ձեզի։</verse>
				<verse number="39">Ովոր անոր կը հաւատայ՝ կ՚արդարանայ իր բոլոր մեղքերէն, որոնցմէ չկրցաք արդարանալ Մովսէսի Օրէնքին միջոցաւ։</verse>
				<verse number="40">Զգոյշ եղէք ուրեմն, որ ձեր վրայ չգայ այն՝ ինչ որ մարգարէները կ՚ըսեն.–</verse>
				<verse number="41">«Տեսէ՛ք, ո՛վ արհամարհողներ, զարմացէք եւկորսուեցէք. որովհետեւ ձեր օրերուն այնպիսի գործ մը պիտիընեմ, որուն պիտի չհաւատաք, նոյնիսկ երբ մէկը պատմէ ձեզի»։</verse>
				<verse number="42">Երբ Բառնաբաս ու Պօղոս ժողովարանէն դուրս ելան, մարդիկ կ՚աղաչէին որ միւս Շաբաթ օր եւս նոյն նիւթին մասին խօսին։</verse>
				<verse number="43">Ժողովուրդին ցրուելէն ետք, բազմաթիւ Հրեաներ եւ հրէութեան դարձած բարեպաշտ օտարազգիներ հետեւեցան Պօղոսի եւ Բառնաբասի, որոնք անոնց հետ խօսեցան եւ համոզեցին զանոնք, որ շարունակեն Աստուծոյ շնորհքին մէջ մնալ։</verse>
				<verse number="44">Յաջորդ Շաբաթ օր, գրեթէ ամբողջ քաղաքը հաւաքուեցաւ Աստուծոյ խօսքը լսելու։</verse>
				<verse number="45">Երբ Հրեաներ ամբոխը տեսան՝ նախանձով լեցուեցան, եւ հայհոյալից արտայայտութիւններով կ՚ընդդիմախօսէին Պօղոսի խօսքերուն։</verse>
				<verse number="46">Ասոր վրայ, Պօղոս եւ Բառնաբաս համարձակօրէն յայտարարեցին. –Պէտք էր նախ ձեզի քարոզէինք Աստուծոյ խօսքը. բայց քանի կը մերժէք զայն եւ դուք ձեզ յաւիտենական կեանքին արժանի չէք համարեր, ահա մենք հեթանոսներուն կը դառնանք։</verse>
				<verse number="47">Որովհետեւ Տէրը ինք մեզի այսպէս պատուիրեց, ըսելով.– «Քեզ ղրկեցի՝ որ լոյս ըլլաս հեթանոսներուն, փրկութեան պատճառ ըլլաս աշխարհի բոլոր կողմերուն»։</verse>
				<verse number="48">Ասիկա լսելով՝ հեթանոսներ կ՚ուրախանային եւ Տիրոջ խօսքը կը փառաւորէին. եւ յաւիտենական կեանքի սահմանուածները հաւատքի կու գային։</verse>
				<verse number="49">Այսպիսով Տիրոջ խօսքը կը տարածուէր բոլոր գաւառներուն մէջ։</verse>
				<verse number="50">Բայց Հրեաներ գրգռեցին կարգ մը ազնուատոհմիկ, բարեպաշտ կիներ, ինչպէս նաեւ քաղաքին մեծամեծները, եւ Պօղոսի ու Բառնաբասի դէմ հալածանք հանելով՝ զանոնք իրենց սահմաններէն դուրս դրին։</verse>
				<verse number="51">Անոնք ալ իրենց ոտքի փոշին թօթափելով անոնց վրայ, եկան Իկոնիոն։</verse>
				<verse number="52">Իսկ Տիրոջ աշակերտները ուրախութեամբ եւ Սուրբ Հոգիով կը լեցուէին։</verse>
			</chapter>
			<chapter number="14">
				<verse number="1">Իկոնիոնիմէջնոյնպէս, Պօղոսու Բառնաբասմիասնաբար Հրեաներու ժողովարանը գացին եւ խօսեցան այնպէս՝ որ բազմաթիւ Հրեաներ եւ Յոյներ հաւատացին։</verse>
				<verse number="2">Բայց անոնց քարոզութիւնը չընդունող Հրեաները հեթանոսներու միտքը պղտորեցին եւ հաւատացող եղբայրներուն դէմ գրգռեցին զանոնք։</verse>
				<verse number="3">Այսուհանդերձ առաքեալները բաւական ատեն մնացին այնտեղ։ Համարձակութեամբ կը քարոզէին՝ վստահելով Տիրոջ, որ իր շնորհքին քարոզութեան վկայութիւն կու տար՝ անոնց ձեռքով նշաններ ու հրաշքներ կատարելով։</verse>
				<verse number="4">Քաղաքի բնակիչներուն մէջ երկպառակութիւն ինկաւ. ոմանք Հրեաներուն հետ էին, իսկ ուրիշներ՝ առաքեալներուն։</verse>
				<verse number="5">Երբ որ հեթանոսներ ու Հրեաներ իրենց իշխաններով միասին ոտքի ելան՝ առաքեալները խոշտանգելու եւ քարկոծելու համար,</verse>
				<verse number="6">անոնք հասկցան իրենց գլխուն գալիքը եւ փախան դէպի Լիկայոնացիներու քաղաքները՝ Լիստրա, Դերբէ եւ շրջակայ գաւառները,</verse>
				<verse number="7">եւ հոն կ՚աւետարանէին։</verse>
				<verse number="8">Լիստրայի մէջ կար ոտքերով տկար մարդ մը, որ նստած կը մնար, քանի որ ծնունդով կաղ էր եւ երբեք չէր քալած։</verse>
				<verse number="9">Պօղոսի խօսած ատեն՝ ասիկա մտիկ կ՚ընէր։ Պօղոս իր աչքերը անոր յառեց, եւ տեսնելով որ փրկուելու հաւատք ունի՝</verse>
				<verse number="10">ուժեղ ձայնով ըսաւ անոր. –Մեր Տիրոջ՝ Յիսուս Քրիստոսի անունով կ՚ըսեմ քեզի. ե՛լ, ոտքերուդ վրայ կանգնէ՝ ուղիղ։ Մարդը ոտքի ցատկեց եւ կը քալէր։</verse>
				<verse number="11">Մարդիկ երբ տեսան Պօղոսի գործած հրաշքը, սկսան բարձրաձայն աղաղակել Լիկայոներէն լեզուով, ըսելով. –Աստուածները մարդոց կերպարանքով մեր քով իջան։</verse>
				<verse number="12">Բառնաբասը Զեւս կը կոչէին, իսկ Պօղոսը՝ Հերմէս, քանի որ ինքն էր գլխաւոր խօսողը։</verse>
				<verse number="13">Քաղաքի մուտքին գտնուող Զեւսի տաճարին քուրմը ցուլեր եւ ծաղկեպսակներ բերաւ քաղաքի մուտքին, բազմութեան հետ միասին, զանոնք առաքեալներուն առջեւ զոհելու համար։</verse>
				<verse number="14">Առաքեալները, Բառնաբասեւ Պօղոս, երբ լսեցին ասիկա՝ իրենց հագուստները պատռեցին եւ ամբոխէն դուրս վազեցին, բարձրաղաղակ ըսելով. –</verse>
				<verse number="15">Մարդի՜կ, ի՞նչ կ՚ընէք։ Մենք ալ ձեզի պէս տկար մարդիկ ենք, եւ ձեզի կը քարոզենք որ այդպիսի պարապ բաները ձգելով՝ դառնաք կենդանի Աստուծոյ, «Որ ստեղծեց երկինքը, երկիրն ու ծովը եւ ինչ որ կայ անոնց մէջ»։</verse>
				<verse number="16">Անիկա անցեալ ժամանակներուն թոյլ տուաւ որ իւրաքանչիւր ազգ իր ճամբով երթայ։</verse>
				<verse number="17">Եւ սակայն միշտ ալ ինքն իր մասին վկայութիւն տուաւ իր բարերարութիւններով. երկինքէն անձրեւ տուաւ ձեզի, պտղաբերութեան եղանակներ դրաւ, ուտելիքներով լիացուց ձեզ եւ ձեր սիրտերը ուրախութեամբ լեցուց։</verse>
				<verse number="18">Այս խօսքերով հազիւ կրցան բազմութիւնը ետ կեցնել՝ իրենց առջեւ զոհ մատուցանելու մտադրութենէն, եւ համոզեցին որ իւրաքանչիւրը իր գործին երթայ։</verse>
				<verse number="19">Մինչ անոնք կը շրջէին եւ կ՚ուսուցանէին, Անտիոքէն եւ Իկոնիոնէն Հրեաներ եկան։ Երբ առաքեալները համարձակօրէն վիճիլ սկսան, Հրեաներ խաբէութեամբ համոզեցին բազմութիւնը, որ անոնցմէ հեռու մնան, ըսելով. –Այս մարդոց ըսածները բնաւ ճշմարիտ չեն, այլ ամբողջութեամբ սուտ։ Եւ Պօղոսը քարկոծելով՝ քաշեցին քաղաքէն դուրս հանեցին, զայն մեռած համարելով։</verse>
				<verse number="20">Բայց երբ Տիրոջ աշակերտածները անոր շուրջ խմբուեցան, Պօղոս ելաւ եւ քաղաք մտաւ. իսկ յաջորդ օր Բառնաբասին հետ միասին Դերբէ գնաց։</verse>
				<verse number="21">Դերբէի մէջ Աւետարանը քարոզելէ եւ շատերը Յիսուսի աշակերտ դարձնելէ ետք, Պօղոս եւ Բառնաբաս վերադարձան Լիստրա, Իկոնիոն եւ Անտիոք,</verse>
				<verse number="22">Տիրոջ աշակերտները զօրացնելու համար եւ զանոնք յորդորելու՝ որ հաւատքին մէջ հաստատուն մնան։ Անոնց կ՚ըսէին.– –Բազմաթիւ նեղութիւններ պէտք է կրենք՝ Աստուծոյ արքայութիւնը մտնելու համար։</verse>
				<verse number="23">Անոնք նաեւ իւրաքանչիւր եկեղեցւոյ համար երէցներ ձեռնադրեցին՝ ծոմապահութեամբ աղօթք ընելով, եւ հաւատացեալները յանձնեցին Տիրոջ, որուն անոնք հաւատացած էին։</verse>
				<verse number="24">Ապա Պիսիդիա նահանգը շրջելով՝ եկան Պամփիլիա,</verse>
				<verse number="25">եւ Պերգէի մէջ Տիրոջ խօսքը քարոզելէ ետք իջան Ատտալիա քաղաքը։</verse>
				<verse number="26">Հոնկէ նաւելով գացին Անտիոք, ուրկէ Աստուծոյ շնորհքին յանձնուած էին՝ ա՛յն գործին համար, որ աւարտեցին։</verse>
				<verse number="27">Եկան եւ եկեղեցին մէկտեղելով՝ պատմեցին այն բոլորը, որ Աստուած կատարեց իրենց գործակցութեամբ եւ թէ՝ Աստուած հեթանոսներուն առջեւ բացաւ հաւատքի դուռը։</verse>
				<verse number="28">Եւ բաւական ժամանակ մնացին այնտեղ, Տիրոջ աշակերտածներուն հետ։</verse>
			</chapter>
			<chapter number="15">
				<verse number="1">Կարգ մը մարդիկ, որոնք Հրէաստանէն Անտիոք եկած էին, հաւատացեալ եղբայրներուն կ՚ուսուցանէին, ըսելով. –Եթէ Մովսէսի Օրէնքին տրամադրութեան համաձայն չթլփատուիք՝ չէք կրնար փրկուիլ։</verse>
				<verse number="2">Բայց երբ բաւական հակառակութիւն եւ խնդիր եղաւ Պօղոսի ու Բառնաբասի եւ անոնց միջեւ, որոշուեցաւ որ Պօղոս եւ Բառնաբաս եւ անոնցմէ ոմանք այդ խնդրին համար երթան Երուսաղէմ, առաքեալներուն ու երէցներուն քով։</verse>
				<verse number="3">Ուստի եկեղեցիին կողմէ ղրկուած՝ անոնք հրաժեշտ առնելէ ետք անցան Փիւնիկէէն ու Սամարիայէն, տեղւոյն բոլոր հաւատացեալ եղբայրներուն պատմելով հեթանոսներու դարձին մասին եւ մեծապէս ուրախացնելով զանոնք։</verse>
				<verse number="4">Երբ հասան Երուսաղէմ, ընդունուեցան եկեղեցիէն, առաքեալներուն ու երէցներուն կողմէ, եւ պատմեցին ինչ որ Աստուած կատարեց իրենց գործակցութեամբ։</verse>
				<verse number="5">Փարիսեցիներու աղանդէն եկող հաւատացեալներէն ոմանք ելան եւ ըսին. –Պէտք է թլփատել զանոնք, եւ պատուիրել՝ որ Մովսէսի Օրէնքը գործադրեն։</verse>
				<verse number="6">Առաքեալներն ու երէցները հաւաքուեցան այս հարցը քննելու համար։</verse>
				<verse number="7">Երբ բաւական վէճ եղաւ, Պետրոս ոտքի ելաւ եւ ըսաւ անոնց. –Եղբայրնե՛ր, դուք բոլորդ գիտէք, որ առաջին օրէն հոս՝ ձեր մէջէն Աստուած զիս ընտրեց, որպէսզի իմ բերանովս հեթանոսներ լսեն Աւետարանի պատգամը եւ հաւատան։</verse>
				<verse number="8">Աստուած, որ մեր մտածումները գիտէ, անոնց մասին իր հաւանութիւնը տուաւ՝ Սուրբ Հոգին տալով անոնց, ինչպէս որ տուած էր մեզի։</verse>
				<verse number="9">Ոեւէ խտրութիւն չդրաւ անոնց եւ մեր միջեւ. այլ որովհետեւ հաւատացին՝ սրբեց անոնց մեղքերը։</verse>
				<verse number="10">Հետեւաբար, ինչո՞ւ զԱստուած կը փորձէք՝ Տիրոջ աշակերտողներու վիզին դնելով լուծ մը, որ ո՛չ մեր հայրերը կրցան շալկել եւ ո՛չ ալ մենք։</verse>
				<verse number="11">Ընդհակառակը, կը հաւատանք որ Տէր Յիսուս Քրիստոսի շնորհքովը պիտի փրկուինք մենք, ինչպէս նաեւ անոնք։</verse>
				<verse number="12">Ամբողջ բազմութիւնը լռեց, եւ սկսան մտիկ ընել Բառնաբասին ու Պօղոսին, որոնք կը պատմէին թէ Աստուած ի՛նչ նշաններ ու հրաշքներ կատարեցիրենց ձեռքով։</verse>
				<verse number="13">Երբ անոնք լռեցին, Յակոբոս խօսք առնելով, ըսաւ. –Եղբայրնե՛ր, ինծի՛ մտիկ ըրէք։</verse>
				<verse number="14">Շմաւոն բացատրեց, թէ ի՛նչպէս Աստուած սկիզբէն հաճեցաւ բոլոր ազգերէն իրեն ժողովուրդ մը պատրաստել՝ իր անունը փառաւորելու համար։</verse>
				<verse number="15">Այս կէտին շուրջ մարգարէներու արտայայտութիւնները միաձայն են, ինչպէս, օրինակ, գրուած է.–</verse>
				<verse number="16">«Այն օրը պիտի վերադառնամ ու վերաշինեմ Դաւիթի ինկած տունը. պիտի վերաշինեմ անոր աւերակները եւ պիտի վերականգնեմ զայն,</verse>
				<verse number="17">որպէսզի մնացեալ մարդիկը եւ բոլոր ազգերը, որոնց ես իմ անունս տուած եմ՝ զիս փնտռեն,– կ՚ըսէ Տէրը որ այս բոլորը կ՚իրականացնէ։</verse>
				<verse number="18">Արդարեւ յայտնի են Աստուծոյ բոլոր գործերը, աշխարհի սկիզբէն ի վեր»։</verse>
				<verse number="19">Հետեւաբար, ես յարմար կը դատեմ՝ չնեղել անոնք որ հեթանոսութենէ կը դառնան Աստուծոյ,</verse>
				<verse number="20">այլ միայն գրել անոնց՝ որ ամբողջութեամբ հեռու մնան կուռքերու ընծայուած պիղծ կերակուրներէն, պոռնկութենէ, խեղդուած կենդանիներու միսէն եւ արիւնէ:</verse>
				<verse number="21">Որովհետեւ հին ժամանակներէն ի վեր ամէն մէկ քաղաքի մէջ Մովսէսի Օրէնքը իր քարոզիչները ունի, եւ ամէն Շաբաթ օր ժողովարաններուն մէջ կը կարդացուի։</verse>
				<verse number="22">Այն ատեն առաքեալներն ու երէցները ամբողջ եկեղեցիին հետ միասին յարմար դատեցին՝ Պօղոսի եւ Բառնաբասի հետ Անտիոք ղրկել իրենց մէջէն ընտրուած քանի մը հոգի, եւընտրեցին Բարսաբա կոչուած Յուդան եւ Շիղան, որոնք հաւատացեալներուն մէջ հեղինակութիւն վայելող անձեր էին։</verse>
				<verse number="23">Անոնց ձեռքով նաեւ հետեւեալ նամակը ղրկեցին Անտիոքի եղբայրներուն.– «Առաքեալներէն, երէցներէն ու եղբայրներէն՝ ողջոյն ձեզի, հեթանոսութենէ դարձի եկած եղբայրներուդ, որ Անտիոքի, Սուրիայի եւ Կիլիկիայի մէջ կը գտնուիք»։</verse>
				<verse number="24">«Լսեցինք, թէ ոմանք որպէս թէ մեր կողմէ եկած՝ իրենց արտայայտութիւններով խռովեցուցած են ձեզ եւ շփոթի մատնած, ըսելով՝ թէ պէտք է թլփատուիք եւ Օրէնքը գործադրէք. մինչդեռ մենք այդպիսի բան չենք պատուիրած իրենց։</verse>
				<verse number="25">Ուստի ժողովի հաւաքուածներս միասնաբար յարմար դատեցինք ձեզի մէկ–երկու ընտրուած մարդիկ ղրկել, մեր սիրելիներուն՝ Պօղոսի եւ Բառնաբասի հետ միասին,</verse>
				<verse number="26">որոնք իրենց կեանքերը զոհած են մեր Տիրոջ՝ Յիսուս Քրիստոսի անունին համար։</verse>
				<verse number="27">Ուստի Յուդան ու Շիղան ղրկեցինք, որպէսզի իրենք ալ բերանացի կերպով նոյնը հաղորդեն։</verse>
				<verse number="28">Որովհետեւ Սուրբ Հոգին եւ մենք յարմար դատեցինք՝ ձեզ չծանրաբեռնել ոեւէ ուրիշ պահանջներով, բացի հետեւեալ կարեւոր բաներէն.–</verse>
				<verse number="29">որ հեռու մնաք կուռքերուն զոհուած կերակուրներէն, արիւնէ, խեղդուած կենդանիներու միսէն եւ պոռնկութենէ։ Եթէ ասոնք պահէք՝ լաւ կ՚ընէք։ Ողջ եղէք»։</verse>
				<verse number="30">Հոնկէ հրաժեշտ առնելով՝ անոնք գացին Անտիոք, եւ հաւատացեալները մէկտեղ հաւաքելով՝ նամակը տուին։</verse>
				<verse number="31">Անտիոքացիներ նամակը կարդալով՝ ուրախացան տրուած քաջալերանքին համար։</verse>
				<verse number="32">Յուդա եւ Շիղա, որովհետեւ իրենք ալ մարգարէներ էին, երկարօրէն խօսելով՝ քաջալերեցին եւ զօրացուցին եղբայրները։</verse>
				<verse number="33">Երուսաղէմէն եկողները ժամանակ մը այնտեղ մնալէ ետք, խաղաղութեամբ հրաժեշտ առին եղբայրներէն եւ դարձան զիրենք ղրկողներուն քով։</verse>
				<verse number="34">Բայց Շիղա յարմար դատեց այնտեղ մնալ։</verse>
				<verse number="35">Իսկ Պօղոս եւ Բառնաբաս կը մնային Անտիոք, ուր Տիրոջ խօսքը կ՚ուսուցանէին եւ կը քարոզէին ուրիշ շատերու հետ միասին։</verse>
				<verse number="36">Կարճ ժամանակ մը ետք, Պօղոս Բառնաբասին ըսաւ. –Դառնանք եւ մեր հաւատացեալ եղբայրներունայցելենք բոլոր այն քաղաքներուն մէջ, ուր Տիրոջ խօսքը քարոզեցինք, տեսնելու թէ ի՛նչպէս են։</verse>
				<verse number="37">Բառնաբաս կ՚ուզէր Մարկոս կոչուած Յովհաննէսն ալ միասին առնել.</verse>
				<verse number="38">բայց Պօղոս ճիշդ չէր գտներ որ իրենց հետ առնեն մէկը՝ որ Պամփիլիայէն իրենցմէ բաժնուեցաւ եւ իրենց հետ գործելու չեկաւ։</verse>
				<verse number="39">Այս պատճառով անհամաձայնութիւն ծագեցաւ եւ իրարմէ բաժնուեցան։ Բառնաբաս Մարկոսը առաւ եւ դէպի Կիպրոս նաւեց,</verse>
				<verse number="40">իսկ Պօղոս Շիղան ընտրեց եւ ճամբայ ելաւ, Անտիոքի եղբայրներուն աղօթքով Աստուծոյ շնորհքին յանձնուելէ ետք։</verse>
				<verse number="41">Սուրիայի եւ Կիլիկիայի կողմերը կը պտըտէր եւ եկեղեցիները կը զօրացնէր։</verse>
			</chapter>
			<chapter number="16">
				<verse number="1">Պօղոս շրջելով հասաւ Դերբէ եւ հոնկէ եկաւ Լիստրա։ Այնտեղ կար Տիրոջ աշակերտած մէկը, Տիմոթէոս անունով, որ դարձի եկած Հրեայ կնոջ մը զաւակն էր՝ հեթանոս հօրմէ,</verse>
				<verse number="2">եւ շատ յարգուած էր Լիստրայի եւ Իկոնիոնի եղբայրներուն կողմէ։</verse>
				<verse number="3">Պօղոս ուզեց զայն իր հետ տանիլ. ուստի առաւ զայն թլփատեց, այդ շրջաններու Հրեաներուն համար, որոնք գիտէին թէ անոր հայրը հեթանոս էր։</verse>
				<verse number="4">Ամէն անգամ որ քաղաքէ մը կ՚անցնէին, կը փոխանցէին Երուսաղէմ գտնուող առաքեալներուն ու երէցներուն կողմէ պատուիրուած հրահանգները, որպէսզի գործադրեն զանոնք։</verse>
				<verse number="5">Իսկ եկեղեցիները կը զօրանային հաւատքին մէջ եւ հաւատացեալները օրէ օր թիւով կ՚աւելնային։</verse>
				<verse number="6">Պօղոս, Շիղա եւ Տիմոթէոս Փռիգիայի եւ Գաղատիայի կողմերը շրջեցան. բայց Սուրբ Հոգին թոյլ չտուաւ որ Ասիա նահանգին մէջ Տիրոջ խօսքը քարոզեն։</verse>
				<verse number="7">Նոյնպէս, երբ դէպի Միսիա եկան եւ կը փորձէին Բիթանիա երթալ՝ Յիսուսի Հոգին չարտօնեց իրենց։</verse>
				<verse number="8">Ուստի Միսիայէն անցնելով իջան Տրովադա։</verse>
				<verse number="9">Այստեղ գիշերը Պօղոս տեսիլք մը ունեցաւ։ Մակեդոնացի մարդ մը կանգնած՝ կ՚աղաչէր իրեն, ըսելով. «Մակեդոնիա եկուր եւ օգնէ՛ մեզի»։</verse>
				<verse number="10">Այս տեսիլքին վրայ ուզեցինք շուտով Մակեդոնիա անցնիլ, հետեւցնելով՝ թէ Տէրը մեզ հրաւիրեց որ Աւետարանը քարոզենք Մակեդոնացիներուն։</verse>
				<verse number="11">Տրովադայէն նաւելով՝ ուղիղ գացինք Սամոթրակէ. անկէ՝ դէպի Նէապոլիս,</verse>
				<verse number="12">իսկ հոնկէ՝ դէպի Փիլիպպէ, որ Մակեդոնիա նահանգին առաջին գաւառին մէկ քաղաքն է եւ հռոմէական գաղթավայր։ Ժամանակ մը մնացինք այդ քաղաքը։</verse>
				<verse number="13">Շաբաթ օրը քաղաքէն դուրս ելանք, գետափին, ուր Հրեաներ կը հաւաքուէին աղօթելու։ Նստանք եւ կը խօսէինք հաւաքուած կիներուն հետ։</verse>
				<verse number="14">Թիւատիր քաղաքէն ծիրանի զգեստներ ծախող աստուածավախ կին մը կար, Լիդիա անունով, որ մտիկ կ՚ընէր։ Տէրը ինք բացաւ անոր միտքը, որ Պօղոսի խօսքերուն մտիկ ընէ։</verse>
				<verse number="15">Երբ ինք եւ իր ընտանիքը մկրտուեցան, աղաչեց մեզի, ըսելով. – Եթէ զիս Տիրոջ հաւատացող կը նկատէք՝ եկէք իմ տունս մնացէք։ Եւ ստիպեց, տարաւ մեզ։</verse>
				<verse number="16">Պատահեցաւ որ, երբ կրկին աղօթքի վայրը կ՚երթայինք, մեր դէմը ելաւ ստրուկ աղախին մը, որ հարցուկ ոգի մը ունէր իր ներսիդին եւ իր ըրած գուշակութիւններով ահագին շահ կը բերէր իր տէրերուն։</verse>
				<verse number="17">Այս կինը Պօղոսի եւ մեր ետեւէն գալով՝ կ՚աղաղակէր եւ կ՚ըսէր. –Այս մարդիկը Բարձրեալ Աստուծոյ ծառաներն են, որոնք փրկութեան ճամբան կը քարոզեն ձեզի։</verse>
				<verse number="18">Երբ օրեր շարունակ ասիկա կրկնեց, Պօղոսի համբերութիւնը հատաւ, եւ դառնալով՝ ըսաւ ոգիին. –Յիսուս Քրիստոսի անունով կը հրամայեմ քեզի՝ ե՛լ ատկէ։ Նոյն վայրկեանին ոգին դուրս ելաւ անկէ։</verse>
				<verse number="19">Երբ աղախինին տէրերը տեսան թէ իրենց շահի աղբիւրը կտրուեցաւ, բռնեցին Պօղոսն ու Շիղան եւ քաշեցին հրապարակ տարին՝ իշխանութեան յանձնելու։</verse>
				<verse number="20">Եւ զանոնք դատաւորներուն բերելով, ըսին. –Այս մարդիկը Հրեայ են եւ մեր քաղաքը տակնուվրայ կ՚ընեն։</verse>
				<verse number="21">Այնպիսի սովորութիւններ կը քարոզեն մեզի՝ որ մենք իբրեւ Հռոմայեցի՝ ո՛չ կրնանք ընդունիլ եւ ո՛չ ալ գործադրել։</verse>
				<verse number="22">Ամբոխը անոնց շուրջ դիզուեցաւ։ Դատաւորները պատռել տուին անոնց հագուստները եւ հրամայեցին գանահարել։</verse>
				<verse number="23">Յետոյ, անոնց մարմինը բաւական խոշտանգելէ ետք, բանտ նետել տուին, բանտապետին պատուիրելով որ զգուշութեամբ պահէ զանոնք։</verse>
				<verse number="24">Այս պատուէրին վրայ, բանտապետը զանոնք ներքին խուցերէն մէկընետեց, եւ անոնց ոտքերն ալ կոճղի մէջ ամրացուց։</verse>
				<verse number="25">Կէս գիշերուան մօտ, մինչ Պօղոս եւ Շիղա կ՚աղօթէին եւ զԱստուած կ՚օրհներգէին, իսկ միւս բանտարկեալները իրենց մտիկ կ՚ընէին,</verse>
				<verse number="26">յանկարծ մեծ երկրաշարժ մը եղաւ. այնպէս որ բանտին հիմերը սասանեցան։ Նոյն վայրկեանին բոլոր դռները բացուեցան եւ բոլորին կապերը քակուեցան։</verse>
				<verse number="27">Երբ բանտապետը արթնցաւ եւ տեսաւ թէ բանտին դռները բաց են, սուրը քաշեց՝ ինքզինք սպաննելու համար, կարծելով թէ բանտարկեալները փախած են։</verse>
				<verse number="28">Պօղոս բարձր ձայնով կանչեց. –Մի՛ ըներ, կեցի՛ր, բոլորս ալ հոս ենք։</verse>
				<verse number="29">Բանտապետը լոյս ուզեց եւ ներս խուժելով՝ դողալով ինկաւ Պօղոսի եւ Շիղայի առջեւ։</verse>
				<verse number="30">Ապա զանոնք դուրս բերելով, ըսաւ. –Պարոննե՛ր, ի՞նչ պէտք է ընեմ որ փրկուիմ։</verse>
				<verse number="31">Անոնք ըսին. – Տէր Յիսուս Քրիստոսի հաւատա եւ ամբողջ ընտանիքովդ կը փրկուիս։</verse>
				<verse number="32">Եւ Տիրոջ խօսքը քարոզեցին անոր եւ անոր ընտանիքի բոլոր անդամներուն։</verse>
				<verse number="33">Իսկ բանտապետը գիշերուան այդ ժամուն առաւ զիրենք եւ իրենց վէրքերը լուաց։ Անմիջապէս ետք, ինք եւ բոլոր իրենները մկրտուեցան։</verse>
				<verse number="34">Ապա զիրենք իր տունը տարաւ եւ սեղան շտկեց անոնց առջեւ, եւ ամբողջ ընտանիքով ուրախացան՝ Աստուծոյ հաւատացած ըլլալնուն համար։</verse>
				<verse number="35">Առաւօտուն, դատաւորները իրենց նուիրակները ղրկեցին՝ ըսելու համար. –Ազատ արձակէ այդ մարդիկը։</verse>
				<verse number="36">Բանտապետը եկաւ լուրը Պօղոսին հաղորդեց, ըսելով. –Դատաւորները մարդ ղրկեցին, որ ազատ արձակեմ ձեզ։ Հետեւաբար ելէք խաղաղութեամբ գացէք։</verse>
				<verse number="37">Իսկ Պօղոս բանտապետին եւ նուիրակներուն ըսաւ. –Հրապարակաւ գանակոծել տուին եւ բանտը դրին մեզ, մենք՝ որ անմեղ ենք եւ մանաւանդ Հռոմայեցի. եւ հիմա ծածուկ կերպո՞վ դուրս կը հանեն։ Ո՛չ, չե՛նք ելլեր։ Թող իրե՛նք գան հանեն մեզ։</verse>
				<verse number="38">Նուիրակները եկան այս խօսքերը հաղորդեցին դատաւորներուն։ Երբ լսեցին որ Հռոմայեցի են՝ վախցան. եկան ներողութիւն խնդրեցին,</verse>
				<verse number="39">եւ զանոնք դուրս հանելով՝ կ՚աղաչէին որ իրենց քաղաքէն երթան։</verse>
				<verse number="40">Իսկ անոնք բանտէն ելլելով՝ գացին Լիդիայի տունը, ուր հաւատացեալ եղբայրները տեսնելով՝ զանոնք քաջալերեցին եւ մեկնեցան։</verse>
			</chapter>
			<chapter number="17">
				<verse number="1">Ամփիպոլիս եւ Ապոլոնիա քաղաքները շրջելէ ետք, Պօղոս եւ Շիղա Թեսաղոնիկէ եկան, ուր Հրեաներու ժողովարան մը կար։</verse>
				<verse number="2">Պօղոս ըստ իր սովորութեան ժողովարան գնաց եւ երեք Շաբաթ օրեր անոնց խօսեցաւ։</verse>
				<verse number="3">Կը բանար ու կը բացատրէր Սուրբ գիրքերը, անոնցմով կ՚ապացուցանէր, թէ ի՛նչպէս Քրիստոս պիտի չարչարուէր ու մեռելներէն յարութիւն առնէր, եւ կ՚ըսէր. –Այն Յիսուսը, որ ես ձեզի կը քարոզեմ, ա՛ն է Քրիստոսը՝ խոստացուած Փրկիչը։</verse>
				<verse number="4">Թեսաղոնիկեցի Հրեաներէն ոման հաւատացին եւ Պօղոսի ու Շիղայի յարեցան։ Նոյնպէս անոնց յարեցան շատ մը աստուածապաշտ Յոյներ եւ նկատառելի թիւով երեւելի կիներ։</verse>
				<verse number="5">Հրեայ ղեկավարները նախանձեցան եւ փողոցներէն քանի մը դատարկապորտ անօրէններ հաւաքելով՝ ամբոխ կազմեցին, ամբողջ քաղաքը խռովեցին եւ Յասոնի տան վրայ խուժեցին՝ Պօղոսն ու Շիղան բռնելու եւ ժողովուրդին առջեւ հանելու համար։</verse>
				<verse number="6">Բայց երբ զանոնք չգտան, Յասոնն ու քանի մը ուրիշ հաւատացեալներ քաշեցին տարին քաղաքի իշխաններուն առջեւ, պոռալով. –Այս մարդիկը, որոնք ամբողջ աշխարհը իրար անցուցին, հիմա մեր քաղաքը եկեր են,</verse>
				<verse number="7">եւ Յասոն իր տունը առեր է զիրենք։ Ասոնք բոլորը կայսրին հրահանգներուն հակառակ կը գործեն, որովհետեւ ուրի՛շ թագաւոր մը կը ճանչնան՝ Յիսուս անունով։</verse>
				<verse number="8">Այս խօսքերով անոնք խռովեցուցին ամբոխը եւ քաղաքի իշխանները։</verse>
				<verse number="9">Սակայն իշխանները Յասոնէն եւ միւս քրիստոնեաներէն երաշխաւորութիւն առնելով՝ ազատ արձակեցին զանոնք։</verse>
				<verse number="10">Հազիւ գիշերը վրայ հասած՝ քրիստոնեաներ Բերիա ղրկեցին Պօղոսն ու Շիղան, որոնք երբ հոն հասան՝ Հրեաներու ժողովարանը գացին։</verse>
				<verse number="11">Բերիայի Հրեաները աւելի ազատամիտ էին քան Թեսաղոնիկեցիները, ուստի մեծ յօժարութեամբ ընդունեցին Աստուծոյ խօսքը եւ ամէն օր Սուրբ գիրքերը կը քննէին, տեսնելու համար թէ ճշմարի՞տ են Պօղոսի քարոզածները։</verse>
				<verse number="12">Անոնցմէ շատեր հաւատացին։ Նմանապէս հաւատացին բազմաթիւ ազնուական Յոյն կիներ եւ այրեր։</verse>
				<verse number="13">Բայց երբ Թեսաղոնիկէի Հրեաները իմացան թէ Պօղոս Բերիայի մէջ եւս Աստուծոյ խօսքը քարոզեց, հոն ալ եկան՝ ժողովուրդը գրգռելու եւ խռովութիւն ստեղծելու համար։</verse>
				<verse number="14">Ուստի հաւատացեալները անմիջապէս Պօղոսը մինչեւ ծովեզերք ղրկեցին, իսկ Շիղա եւ Տիմոթէոս հոն մնացին։</verse>
				<verse number="15">Պօղոսի ընկերացողները զինք մինչեւ Աթէնք հասցուցին եւ ապա Բերիա դարձան, Շիղայի եւ Տիմոթէոսի համար Պօղոսէն պատուէր առնելով՝ որ շուտով գան իր մօտ։</verse>
				<verse number="16">Աթէնքի մէջ, մինչ Պօղոս անոնց կը սպասէր, զայրոյթով կը լեցուէր՝ տեսնելով որ քաղաքը կռապաշտութեան մէջ թաղուած էր։</verse>
				<verse number="17">Ուստի ո՛չ միայն ժողովարանին մէջ կը խօսէր Հրեաներուն եւ աստուածապաշտ Յոյներուն, այլ նաեւ հրապարակի վրայ ամէն օր կը խօսէր՝ որո՛նց որ հանդիպէր։</verse>
				<verse number="18">Եպիկուրեան եւ Ստոյիկեան իմաստասէրներէն ոմանք կը հակաճառէին իրեն։ Ուրիշներ կ՚ըսէին. –Այս իմաստակը ի՞նչ ըսել կ՚ուզէ։ Իսկ ուրիշներ կ՚ըսէին. –Կ՚երեւի թէ օտար աստուածներ կը քարոզէ։ Որովհետեւ Յիսուսի մասին կը խօսէր եւ յարութեան աւետիսը կու տար անոնց։</verse>
				<verse number="19">Ուստի առին զինք եւ տարին Արիսպագոս եւ կ՚ըսէին. –Կրնա՞նք լսել՝ թէ ի՛նչ է այդ նոր վարդապետութիւնը, որուն մասին կը խօսիս։</verse>
				<verse number="20">Օտարոտի նորութիւններ ըսիր մեզի. հետեւաբար կ՚ուզենք գիտնալ թէ ի՛նչ են ատոնք։</verse>
				<verse number="21">Որովհետեւ ընդհանրապէս բոլոր Աթենացիները եւ հոն բնակող օտարականները ուրիշ զբաղում չունէին՝ բացի վերջին նորութիւնները լսելէ եւ պատմելէ։</verse>
				<verse number="22">Պօղոս Արիսպագոսին մէջտեղը կանգնեցաւ եւ ըսաւ. –Ո՜վ Աթենացիներ, կը տեսնեմ որ ծայր աստիճան կրօնասէր էք ամէն ինչով.</verse>
				<verse number="23">որովհետեւ երբ կը պտըտէի եւ աչքէ կ՚անցընէի ձեր պաշտամունքի վայրերը, տեսայ բագին մը, որուն վրայ գրուած էր. «Անծանօթ Աստուծոյ»։ Ահա, ինչ որ դուք առանց ճանչնալու կը պաշտէք՝ նոյնը կը քարոզեմ ես ձեզի։</verse>
				<verse number="24">Այն Աստուածը՝ որ ստեղծեց աշխարհը եւ ինչ որ կայ անոր մէջ, ան՝ որ երկինքի եւ երկրի Տէրն է, որ ո՛չ ձեռակերտ տաճարներու մէջ կը բնակի,</verse>
				<verse number="25">ո՛չ ալ մարդոց կողմէ ծառայութեան կը կարօտի մարդոց պէս։ Ան է որ բոլորին կեանք, շունչ եւ ամէն ինչ կու տայ։</verse>
				<verse number="26">Ան է որ միակ մարդէ մը ամբողջ մարդկութիւնը յառաջ բերաւ,</verse>
				<verse number="27">որպէսզի աշխարհի բոլոր կողմերը բնակին։ Յատուկ ժամանակաշրջաններ սահմանեց եւ բնակութեան սահմաններ ճշդեց անոնց, որպէսզի զԱստուած փնտռեն, եւ թերեւս խարխափելով գտնեն զայն։ Եւ արդարեւ հեռու ալ չէ մեզմէ իւրաքանչիւրէն։</verse>
				<verse number="28">Որովհետեւ «Իրմով է որ կ՚ապրինք, կը շարժինք եւ կանք», ինչպէս որ ձեր բանաստեղծներէն մէկն ալ ըսած է՝ «Մենք անոր զաւակներն ենք»։</verse>
				<verse number="29">Քանի ուրեմն Աստուծոյ զաւակներն ենք, ի՞նչպէս կրնանք խորհիլ՝ թէ աստուածութիւնը ոսկիով, արծաթով կամ քարով շինուած եւ մարդկային ճարտարութեան ու մտքի ծնունդ եղող քանդակներու կը նմանի։</verse>
				<verse number="30">Բայց արդ, Աստուած կամաւորաբար մոռնալով այդ ժամանակները, երբ մարդիկ չէին ճանչնար զինք, հիմա ամենուրեք բոլոր մարդոց կը պատուիրէ՝ ապաշխարել։</verse>
				<verse number="31">Որովհետեւ օր մը սահմանեց, երբ արդարութեամբ պիտի դատէ ամբողջ աշխարհը մարդու մը ձեռքով, որուն միջոցաւ ուզեց հաւատք ներշնչել բոլորին՝ զայն մեռելներէն յարուցանելով։</verse>
				<verse number="32">Երբ մեռելներու յարութեան մասին լսեցին, ոմանք սկսան ծաղրել, իսկ ուրիշներ ըսին. –Այս մասին ուրիշ անգամ նորէն կ՚ուզենք լսել քեզմէ։</verse>
				<verse number="33">Այսպիսով Պօղոս թողուց զանոնք եւ գնաց։</verse>
				<verse number="34">Բայց քանի մը հոգիներ իրեն յարեցան եւ հաւատացին։ Ասոնց մէջ էին Դիոնիսիոս Արիսպագացին, Դամարիս անունով կին մը եւ ասոնց հետ ուրիշներ։</verse>
			</chapter>
			<chapter number="18">
				<verse number="1">Անկէ ետք Պօղոս Աթէնքէն մեկնելով՝ եկաւ Կորնթոս։</verse>
				<verse number="2">Այնտեղ գտաւ ծնունդով Պոնտացի Հրեայ մը, Ակիլաս անունով, որ իր կնոջ՝ Պրիսկիլայի հետ դեռ նոր եկած էր Իտալիայէն, որովհետեւ Կլաւդիոս կայսր հրամայած էր որ բոլոր Հրեաները Հռոմէն հեռացուին։ Պօղոս անոնց քով մնաց,</verse>
				<verse number="3">եւ քանի արհեստակից էր՝ անոնց քով կը մնար եւ կ՚աշխատէր, որովհետեւ արհեստով վրանագործ էին։</verse>
				<verse number="4">Ամէն Շաբաթ օր ժողովարանին մէջ կը խօսէր, ջանալով համոզել Հրեաներն ու Յոյները ։</verse>
				<verse number="5">Երբ Շիղա եւ Տիմոթէոս Մակեդոնիայէն եկան, Պօղոս ամբողջ հոգիով ճիգ կը թափէր՝ վկայութեամբ ապացուցանելու Հրեաներուն, թէ Յիսուս սպասուած Փրկիչը՝ Քրիստոսն է։</verse>
				<verse number="6">Եւ երբ անոնք հակառակեցան եւ հայհոյեցին իրեն, Պօղոս իր հագուստները թօթուելով ըսաւ. –Ձեր արիւնը՝ ձեր գլուխը, ա՛լ ես յանցաւոր չեմ։ Ասկէ ետք հեթանոսներուն պիտի երթամ։</verse>
				<verse number="7">Եւ հոնկէ ելլելով՝ մտաւ Տիտոս Յուստոս անունով աստուածապաշտ մարդու մը տունը, որ ժողովարանին կից էր։</verse>
				<verse number="8">Ժողովրդապետը՝ Կրիսպոս, իր ամբողջ ընտանիքով հաւատաց Տիրոջ ։ Շատ մը Կորնթացիներ լսելով Պօղոսը, հաւատացին եւ մկրտուեցան։</verse>
				<verse number="9">Գիշերը, Տէրը տեսիլքի մը մէջ ըսաւ Պօղոսին. –Անվախօրէն խօսէ, լուռ մի՛ մնար,</verse>
				<verse number="10">որովհետեւ ես քեզի հետ եմ։ Ոեւէ մէկը քեզի դէմ պիտի չելլէ եւ վնաս պիտի չհասցնէ քեզի, որովհետեւ այս քաղաքին մէջ ես մեծ թիւով ժողովուրդ ունիմ։</verse>
				<verse number="11">Ուստի Պօղոս տարի մը եւ վեց ամիս այնտեղ մնաց, Աստուծոյ խօսքը ուսուցանելով անոնց։</verse>
				<verse number="12">Աքայիայի փոխ–բդեշխին՝ Գալիոնի օրերուն, Հրեաները միաբանելով՝ Պօղոսի դէմ ելան եւ զայն ատեան տարին,</verse>
				<verse number="13">ըսելով. –Ասիկա մարդիկը կը դրդէ՝ մեր Օրէնքին հակառակ ձեւով պաշտելու զԱստուած։</verse>
				<verse number="14">Հազիւ Պօղոս իր բերանը պիտի բանար, Գալիոն Հրեաներուն ըսաւ. –Եթէ ոեւէ չար բան՝ անիրաւութիւն կամ խարդախութիւն գործած ըլլար, ո՛վ Հրեաներ, ճիշդ պիտի ըլլար որ ձեր բողոքը լսէի։</verse>
				<verse number="15">Բայց քանի խնդիրը ոեւէ խօսքի բացատրութեան, անուններու կամ ձեր Օրէնքին կը վերաբերի, դուք ձեր միջեւ կարգադրեցէք։ Ես այդպիսի բաներու դատաւորութիւն ընել չեմ ուզեր։</verse>
				<verse number="16">Եւ զանոնք ատեանէն դուրս դրաւ։</verse>
				<verse number="17">Ասոր վրայ, Յոյները բոլորը մէկ բռնեցին Սոսթենէս ժողովրդապետը եւ ատեանին առջեւ ծեծեցին։ Բայց ասիկա բնաւ Գալիոնի հոգը չեղաւ։</verse>
				<verse number="18">Պօղոս ժամանակ մը եւս մնալէ ետք, հաւատացեալ եղբայրներէն հրաժեշտ առաւ՝ նաւով Սուրիա երթալու համար։ Պրիսկիլա ու Ակիլաս միասին էին։ Կենքրայէն ճամբայ ելլելէ առաջ իր մազերը ածիլեց, որովհետեւ ուխտ ըրած էր։</verse>
				<verse number="19">Երբ Եփեսոս հասան, զանոնք քաղաք ձգելով՝ ինք գնաց տեղւոյն ժողովարանը եւ խօսեցաւ Հրեաներուն:</verse>
				<verse number="20">Աղաչեցին որ երկար ժամանակով մնայ այնտեղ, բայց ինք յանձն չառաւ,</verse>
				<verse number="21">այլ՝ հրաժեշտ առաւ անոնցմէ, ըսելով. –Յառաջիկայ տօնը անպայման Երուսաղէմի մէջ պէտք է կատարեմ. բայց եթէ Աստուած կամենայ՝ դարձեալ կու գամ ձեզի։</verse>
				<verse number="22">Եփեսոսէն նաւ առնելով՝ եկաւ Կեսարիա, եւ Երուսաղէմ ելլելով՝ողջունեց եկեղեցին ։ Ապա գնաց Անտիոք։</verse>
				<verse number="23">Ժամանակ մը հոն մնալէ ետք՝ ելաւ եւ սկսաւ շրջիլ նախ Գաղատացիներու երկիրը եւ ապա Փռիւգիա, զօրացնելով Տիրոջ բոլոր աշակերտածները։</verse>
				<verse number="24">Ապողոս անունով Հրեայ մը, ծնունդով Աղեքսանդրացի, որ ճարտարախօս էր եւ քաջածանօթ Սուրբ գիրքերուն, եկաւ հասաւ Եփեսոս։</verse>
				<verse number="25">Անիկա Տիրոջ վարդապետութեամբ դաստիարակուած էր, հոգիով կ՚եռար, կը քարոզէր եւ ճշգրտութեամբ կ՚ուսուցանէր Յիսուսի մասին։ Գալով մկրտութեան, միայն Յովհաննէսի քարոզած մկրտութեան ծանօթ էր։</verse>
				<verse number="26">Անիկա սկսաւ համարձակ կերպով խօսիլ ժողովարանին մէջ։ Երբ Ակիլաս եւ Պրիսկիլա լսեցին իր քարոզութիւնը, զայն իրենց քով առին եւ աւելի ճիշդ ձեւով իրեն պարզեցին Աստուծոյ ճամբան։</verse>
				<verse number="27">Երբ Ապողոս ուզեց Աքայիա երթալ, հաւատացեալ եղբայրները համաձայն գտնուեցան եւ գրեցին այնտեղի հաւատացեալներուն՝ որ ընդունին զայն։ Իսկ Ապողոս երբ հոն հասաւ՝ Աստուծոյ շնորհքով մեծապէս օգտակար եղաւ հաւատացեալներուն,</verse>
				<verse number="28">որովհետեւ հրապարակաւ զօրեղապէս կը հերքէր Հրեաներու առարկութիւնները, Սուրբ գիրքերուն մէջէն ցոյց տալով՝ թէ Յիսուսը խոստացուած Քրիստոսն է։</verse>
			</chapter>
			<chapter number="19">
				<verse number="1">Մինչ Ապողոս Կորնթոս կը գտնուէր, Պօղոս Գաղատիայի եւ Փռիւգիայի կողմերը պտըտելէ ետք Եփեսոս իջաւ։ Այստեղ Տիրոջ աշակերտած մարդիկ գտնելով՝</verse>
				<verse number="2">հարցուց անոնց. –Սուրբ Հոգին առի՞ք՝ երբ հաւատացիք։ Անոնք պատասխանեցին. –Նոյնիսկ չենք լսած թէ Սուրբ Հոգի մը կայ։</verse>
				<verse number="3">Պօղոս հարցուց. –Հապա ինչո՞վ մկրտուեցաք։ Պատասխանեցին. –Յովհաննէսի մկրտութեամբ։</verse>
				<verse number="4">Եւ Պօղոս ըսաւ. –Յովհաննէս ժողովուրդը մկրտեց մկրտութեամբ մը՝ որ մարդիկը ապաշխարութեան կը հրաւիրէր, բայց կ՚ըսէր որ հաւատան անոր՝ որ իրմէ ետք պիտի գար, այսինքն՝ Յիսուս Քրիստոսին ։</verse>
				<verse number="5">Եփեսացիները ասիկա լսելով, Տէր Յիսուսի անունով մկրտուեցան։</verse>
				<verse number="6">Իսկ երբ Պօղոս ձեռքը դրաւ անոնց գլխուն, Սուրբ Հոգին իջաւ անոնց վրայ, անծանօթ լեզուներով կը խօսէին ու կը մարգարէանային:</verse>
				<verse number="7">Անոնք ընդամէնը շուրջ տասներկու հոգի էին։</verse>
				<verse number="8">Պօղոս ժողովարան մտնելով՝ երեք ամիս համարձակօրէն Աստուծոյ արքայութեան մասին կը խօսէր անոնց եւ կը փորձէր համոզել։</verse>
				<verse number="9">Սակայն երբ անոնցմէ ոմանք սկսան յամառօրէն հակաճառել եւ բազմութեան դիմաց վարկաբեկել Տիրոջ վարդապետութիւնը, Պօղոս ժողովարանէն քաշուեցաւ եւ Տիրոջ աշակերտածներն ալ միասին տարաւ, եւ ամէն օր կը խօսէր անոնց, Տիրան անունով մէկու մը դպրոցին մէջ։</verse>
				<verse number="10">Երկու տարի այսպէս շարունակուեցաւ. այնպէս որ Ասիա նահանգի բոլոր բնակիչները, Հրեայ թէ Յոյն, Տիրոջ խօսքը լսեցին։</verse>
				<verse number="11">Աստուած Պօղոսի ձեռքով արտասովոր հրաշքներ կը գործէր։</verse>
				<verse number="12">Մարդիկ մինչեւ իսկ անոր քրտինքոտ թաշկինակն ու գործի հագուստը կը տանէին հիւանդներուն եւ անոնք կը բժշկուէին իրենց ցաւերէն, կամ չար ոգիները կ՚ելլէին։</verse>
				<verse number="13">Քանի մը Հրեաներ, որոնք շրջուն երդմնեցուցիչներ էին, մարդոցմէ չար ոգիները հանելու համար յանդգնեցան Տէր Յիսուսի անունը գործածել, ըսելով. –Երդումով կը հրամայեմ ձեզի՝ այն Յիսուսին անունով որ Պօղոս կը քարոզէ։</verse>
				<verse number="14">Այս բանը ընողները Սկեւա անունով Հրեայ աւագ երէցի մը եօթը որդիներն էին։</verse>
				<verse number="15">Չար ոգին պատասխանեց, ըսելով. –Յիսուսը գիտեմ, Պօղոսն ալ կը ճանչնամ. բայց դուք ո՞վ էք։</verse>
				<verse number="16">Եւ մարդը, որուն մէջն էր չար ոգին, յարձակեցաւ անոնց վրայ եւ մէկ առ մէկ բռնելով խոշտանգեց զանոնք, այնպէս մը՝ որ կիսամերկ ու վիրաւոր՝ փախան այդ տունէն։</verse>
				<verse number="17">Եփեսոս բնակող բոլոր Հրեաներն ու Յոյները իմացան այս մասին, եւ բոլորին վրայ վախ մը ինկաւ։ Եւ Տէր Յիսուսի անունը երթալով կը փառաւորուէր։</verse>
				<verse number="18">Հաւատացողներէն շատեր կու գային եւ կը խոստովանէին՝ իրենց գործած մեղքերը պատմելով։</verse>
				<verse number="19">Իսկ կախարդութիւն ընողներէն շատեր իրենց գիրքերը բերին եւ բոլորին առջեւ այրեցին։ Անոնց գինը հաշուեցին եւ գտան որ յիսուն հազար արծաթ դրամ կ՚ընէր։</verse>
				<verse number="20">Այսպիսով, մեծ զօրութեամբ Տիրոջ խօսքը կը տարածուէր, եւ եկեղեցին կը զօրանար։</verse>
				<verse number="21">Իր աշխատանքները աւարտելէ ետք, Պօղոս մտադրեց Մակեդոնիա եւ Աքայիա շրջիլ եւ ապա Երուսաղէմ երթալ։ Կ՚ըսէր. –Հոն երթալէս ետք՝ պէտք է Հռոմ ալ երթամ։</verse>
				<verse number="22">Իր օգնականներէն երկուքը՝ Տիմոթէոսն ու Երաստոսը Մակեդոնիա ղրկեց, իսկ ինքը ժամանակ մը եւս Ասիա մնաց։</verse>
				<verse number="23">Այդ օրերուն էր, որ Եփեսոսի մէջ մեծ խռովութիւն մը եղաւ Տիրոջ վարդապետութեան համար։</verse>
				<verse number="24">Դեմետրիոս անունով արծաթագործ մը կար, որ Արտեմիս դիցուհիի տաճարին արծաթէ մանրակերտները կը շինէր, ինչ որ ահագին շահ կը բերէր արհեստաւորներուն։</verse>
				<verse number="25">Այս մարդը հաւաքեց նոյն արհեստով զբաղող գործաւորները եւ ըսաւ անոնց. –Մարդի՛կ, դուք շատ լաւ գիտէք՝ թէ այս գործէն է որ մենք մեր ապրուստը կը շահինք։</verse>
				<verse number="26">Եւ կը տեսնէք ու կը լսէք, թէ այդ Պօղոսը ո՛չ միայն Եփեսոսի, այլ գրեթէ ամբողջ Ասիա նահանգին մէջ մեծ բազմութիւն մը համոզելով մոլորեցուց, ըսելով՝ թէ «Ձեռքով շինուած աստուածները աստուած չեն»։</verse>
				<verse number="27">Ասիկա ո՛չ միայն մեր գործի վարկին վնաս հասցնել կը սպառնայ, այլ նաեւ Արտեմիս մեծ աստուածուհիի մեհեանին, որ ոչինչի պիտի վերածուի եւ պիտի նսեմացնէ մեծափառութիւնը Արտեմիսի, որ թէ՛ Ասիան եւ թէ՛ ամբողջ աշխարհը կը պաշտեն։</verse>
				<verse number="28">Ասիկա լսելով՝ բարկութեամբ լեցուեցան եւ սկսան աղաղակել. –Մե՜ծ է Եփեսացիներու Արտեմիսը։</verse>
				<verse number="29">Ամբողջ քաղաքը իրար անցաւ։ Բոլորը միասին թատրոն խուժեցին, իրենց հետ քաշկռտելով Պօղոսի ուղեկիցները՝ Գայիոսն ու Մակեդոնացի Արիստարքոսը։</verse>
				<verse number="30">Երբ Պօղոս ուզեց հաւաքավայրը երթալ, Տիրոջ աշակերտածները չթողուցին։</verse>
				<verse number="31">Ասիապետներէն ոմանք ալ, որոնք իր բարեկամներն էին, մարդ ղրկեցին իրեն՝ աղաչելով որ թատրոն չերթայ։</verse>
				<verse number="32">Իսկ թատրոնին մէջ ամէն մէկը բան մը կը պոռար, որովհետեւ հաւաքոյթը շփոթի մատնուած էր. շատեր նոյնիսկ չէին գիտեր թէ ի՛նչ բանի համար հաւաքուած են։</verse>
				<verse number="33">Բազմութենէն ոմանք առաջ բերին Աղեքսանդրոսը, որ Հրեաներ առաջ քշեցին։ Աղեքսանդրոս ձեռքի շարժումով լռեցուց ամբոխը եւ կ՚ուզէր բացատրութիւն տալ հաւաքուած ժողովուրդին։</verse>
				<verse number="34">Բայց երբ գիտցան որ Հրեայ է՝ բոլորը միաբերան շուրջ երկու ժամ անդադար կը պոռային. –Մե՜ծ է Եփեսացիներուն Արտեմիսը։</verse>
				<verse number="35">Քաղաքին քարտուղարը ամբոխը լռեցուց եւ ըսաւ. –Ո՜վ Եփեսացիներ, կա՞յ մէկը որ չի գիտեր թէ Եփեսոսը պահապանն է մեծ Արտեմիսի մեհեանին եւ երկինքէն ինկած անոր պատկերին։</verse>
				<verse number="36">Ասիկա կարելի չէ ուրանալ։ Հետեւաբար լաւ կ՚ըլլայ որ հանդարտիք եւ անխորհուրդ բան մը չընէք։</verse>
				<verse number="37">Այդ մարդիկը հոս բերեր էք. բայց ո՛չ մեհեանը կողոպտեր են, ո՛չ ալ մեր աստուածուհիին հայհոյեր են։</verse>
				<verse number="38">Եթէ Դեմետրիոս եւ իր հետ եղող արհեստաւորները մէկու մը դէմ բողոք ունին՝ թող դատարան երթան. հոն դատաւորներ կան, թող անոնց առջեւ ամբաստանեն զիրար։</verse>
				<verse number="39">Իսկ եթէ ուրիշ բան է ձեր պահանջածը, օրինաւոր հաւաքոյթով պէտք է կարգադրուի։</verse>
				<verse number="40">Որովհետեւ իրօք կրնանք իբրեւ խռովարար ամբաստանուիլ այսօրուան այս պատահածին համար, քանի ոեւէարդարացում չունինք այս հաւաքոյթին համար։ Այս խօսքերով արձակեց բազմութիւնը։</verse>
			</chapter>
			<chapter number="20">
				<verse number="1">Խռովութիւնը հանդարտելէն ետք, Պօղոս Տիրոջաշակերտածները կանչեց, յորդորեց զիրենք եւ հրաժեշտ առնելէ ետք՝ ելաւ Մակեդոնիա գնաց։</verse>
				<verse number="2">Իսկ այդ կողմերը շրջելէ եւ բազմաթիւ հանդիպումներով զանոնք յորդորելէ ետք՝ եկաւ Յունաստան։</verse>
				<verse number="3">Երեք ամիս հոն մնալէ ետք, երբ կ՚ուզէր նաւով Սուրիա երթալ՝ Հրեաները իրեն դէմ դաւ մը նիւթեցին։ Ուստի որոշեց Մակեդոնիայի վրայով վերադառնալ։</verse>
				<verse number="4">Իրեն կ՚ընկերանային՝ Բերիացի Պիռոսի որդի Սոպատրոսը, Թեսաղոնիկեցի Արիստարքոսն ու Սեկունդոսը, Դերբեցի Գայիոսը, Տիմոթէոսը եւ Ասիացի Տիքիկոսն ու Տրոֆիմոսը։</verse>
				<verse number="5">Ասոնք մեզմէ առաջ գացին եւ Տրովադայի մէջ մեզի կը սպասէին։</verse>
				<verse number="6">Իսկ մենք Բաղարջակերաց տօնի օրերը Փիլիպպէի մէջ անցուցինք, եւ ապա հոնկէ նաւ առնելով՝ հինգ օրէն իրենց միացանք Տրովադայի մէջ, ուր մնացինք եօթը օր։</verse>
				<verse number="7">Շաբաթ իրիկուն, մինչ հաւաքուած էինք հացը բեկանելու համար, Պօղոս խօսեցաւ անոնց, որովհետեւ յաջորդօր պիտի մեկնէր, եւ քարոզութիւնը երկարեց մինչեւ կէս գիշեր։</verse>
				<verse number="8">Բազմաթիւ լապտերներ կը լուսաւորէին այն վերնատունը, ուր հաւաքուած էինք։</verse>
				<verse number="9">Եւտիքոս անունով երիտասարդ տղայ մը պատուհանին մէջ նստած էր. երբ Պօղոս խօսքը երկարեց, Եւտիքոս հետզհետէ խոր քունի անցաւ եւ քունով տարուած՝ երրորդ յարկէն վար ինկաւ, եւ մեռած վերցուցին։</verse>
				<verse number="10">Պօղոս վար իջնելով՝ հակեցաւ անոր վրայ, զայն գրկեց եւ ըսաւ. –Ողբ ու կոծ մի՛ ընէք. հոգին վրան է։</verse>
				<verse number="11">Յետոյ վեր ելաւ, եւ հացը կտրելէ ու ճաշակելէ ետք՝ դեռ երկար խօսեցաւ անոնց, մինչեւ լուսաբաց, եւ ապա ելաւ գնաց։</verse>
				<verse number="12">Իսկ պատանին ողջամբ տուն տարին, եւ անչափօրէն մխիթարուեցան։</verse>
				<verse number="13">Իսկ մենք նաւ մտնելով՝ ճամբայ ելանք դէպի Ասսոս, ուր դարձեալ մեզի հետ պիտի առնէինք Պօղոսը։ Որովհետեւ այնպէս կարգադրած էր՝ որ ինք քալելով երթայ։</verse>
				<verse number="14">Երբ Ասսոսի մէջ մեզ գտաւ, զինք նաւ առինք եւ եկանք Միտիլինէ,</verse>
				<verse number="15">ուրկէ շարունակելով՝ յաջորդ օրը Քիոսի քովէն անցանք, իսկ միւս օրը Սամոսը անցնելով՝ գիշերը Տրոգիլիոն մնացինք, եւ յաջորդ օր եկանք Միլետոս։</verse>
				<verse number="16">Արդարեւ Պօղոս որոշած էր Եփեսոս չհանդիպիլ, որպէսզի Ասիա նահանգին մէջ ժամանակ չկորսնցնէ, որովհետեւ կ՚աճապարէր՝ Պենտէկոստէի օրը Երուսաղէմ ըլլալու համար, եթէ կարենար։</verse>
				<verse number="17">Միլետոսէն Պօղոս լուր ղրկեց Եփեսոս եւ եկեղեցւոյ երէցները իր քով կանչեց։</verse>
				<verse number="18">Երբ անոնք եկան, ըսաւ անոնց. –Դուք անձամբ գիտէք, թէ Ասիա գալուս առաջին օրէն ի վեր ի՛նչպէս վարուեցայ ձեզի հետ, ամբողջ այս ժամանակամիջոցին։</verse>
				<verse number="19">Ամենայն խոնարհութեամբ եւ յաճախ արցունքով ծառայեցի Տիրոջ, Հրեաներուն նիւթած բոլոր փորձութիւնները կրելով։</verse>
				<verse number="20">Գիտէք, թէ բնաւ չքաշուեցայ ձեզմէ, օգտակար բաներու մասին խօսեցայ եւ սորվեցուցի ձեզի, հրապարակաւ ըլլայ թէ տուներու մէջ։</verse>
				<verse number="21">Թէ՛ Հրեաներուն եւ թէ՛՛ հեթանոսներուն տուի նոյն վկայութիւնը եւ պատգամը՝ ապաշխարութեամբ Աստուծոյ դառնալու եւ մեր Տիրոջ Յիսուս Քրիստոսի հաւատալու։</verse>
				<verse number="22">Հիմա, ահաւասիկ, Սուրբ Հոգիին մղումով Երուսաղէմ կ՚երթամ։ Չեմ գիտեր թէ հոն ի՛նչ պիտի պատահի ինծի։</verse>
				<verse number="23">Միայն գիտեմ, թէ ամէն մէկ քաղաքի մէջ Սուրբ Հոգին կ՚ազդարարէ ինծի՝ ըսելով թէ բանտարկութիւն եւ նեղութիւն կը սպասեն ինծի։</verse>
				<verse number="24">Բայց հոգս չէ. ինծի համար կարեւորը կեանքս չէ, այլ՝ կ՚ուզեմ ուրախութեամբ իր վախճանին հասցնել սկսած գործս, այն պաշտօնը որ Տէր Յիսուս տուաւ ինծի՝ Աստուծոյ շնորհքը աւետարանելու։</verse>
				<verse number="25">Հիմա գիտեմ, թէ այսուհետեւ պիտի չտեսնէք զիս։ Եկայ ձեզի բոլորիդ, շրջեցայ եւ Աստուծոյ արքայութիւնը քարոզեցի,</verse>
				<verse number="26">եւ ահաւասիկ կը յայտարարեմ այսօր՝ թէ խիղճս հանդարտ է,</verse>
				<verse number="27">որովհետեւ առանց քաշուելու յայտնեցի ձեզի Աստուծոյ կամքը։</verse>
				<verse number="28">Հսկեցէ՛ք ձեր անձերուն եւ ձեր ամբողջ հօտին, որուն տեսուչ կարգեց ձեզ Սուրբ Հոգին։ Հովուեցէ՛ք Տիրոջ եկեղեցին, որ ան իր արիւնով գնեց։</verse>
				<verse number="29">Որովհետեւ գիտեմ, թէ իմ մեկնումէս ետք յափշտակիչ գայլեր պիտի մտնեն ձեր մէջ, որոնք պիտի չխնայեն հօտին։</verse>
				<verse number="30">Ձեր մէջէն եւս պիտի ելլեն մարդիկ, որոնք սխալ բաներ պիտի ուսուցանեն, հաւատացեալները իրենց ետեւէն տանելու համար։</verse>
				<verse number="31">Հետեւաբար արթո՛ւն եղէք, յիշեցէք թէ ի՛նչպէս երեք տարի անդադար, գիշեր ու ցերեկ, արցունքով խրատեցի իւրաքանչիւրդ։</verse>
				<verse number="32">Եւ հիմա ձեզկը յանձնեմ Աստուծոյ եւ իր շնորհքի Աւետարանին, որ կրնայ ձեզ հոգեւորապէս աճեցնել եւ իր բոլոր սուրբերուն ժառանգակից դարձնել։</verse>
				<verse number="33">Ոեւէ մէկուն արծաթին, ոսկիին կամ հագուստին չցանկացի։</verse>
				<verse number="34">Դուք ինքնին գիտէք, թէ իմ այս ձեռքերովս շահեցայ եւ հոգացի թէ՛ իմ եւ թէ՛ ընկերակիցներուս պէտքերը։</verse>
				<verse number="35">Եւ կեանքիս օրինակով ցոյց տուի՝ թէ այսպէս պէտք է աշխատիլ եւ տկարներուն օգնել, յիշելով այն խօսքը որ Տէր Յիսուս ինք ըսաւ, թէ՝ «Աւելի երջանկաբեր է տալը, քան առնելը»։</verse>
				<verse number="36">Իր խօսքը վերջացնելէ ետք, Պօղոս բոլորին հետ ծունկի եկաւ եւ աղօթեց։</verse>
				<verse number="37">Բոլորը սկսան լալ եւ Պօղոսի վիզին փաթթուելով կը համբուրէին զինք։</verse>
				<verse number="38">Կը մորմոքէին մանաւանդ անոր համար, որ կ՚ըսէր՝ թէ այլեւս զինք պիտի չտեսնեն։ Ապա անոր ընկերակցեցան մինչեւ նաւ։</verse>
			</chapter>
			<chapter number="21">
				<verse number="1">Երբանոնցմէ բաժնուեցանք, նաւ ելանքեւուղիղ գծով հասանք Կոս։ Յաջորդ օր եկանք Ռոդոս, իսկ անկէ՝ Պատարա։</verse>
				<verse number="2">Այստեղ գտնելով նաւ մը որ Փիւնիկէ կ՚երթար, նաւ բարձրացանք ու ճամբայ ելանք։</verse>
				<verse number="3">Երբ Կիպրոսը երեւցաւ, զայն մեր ձախին ձգելով՝ դէպի Սուրիա նաւեցինք եւ իջանք Տիւրոս, որովհետեւ այնտեղ նաւը իր բեռները պիտի պարպէր։</verse>
				<verse number="4">Հոն Քրիստոսի հետեւորդներ գտանք եւ եօթը օր մնացինք այնտեղ։ Անոնք Սուրբ Հոգիէն ներշնչուած՝ Պօղոսին կ՚ըսէին որ Երուսաղէմ չերթայ։</verse>
				<verse number="5">Բայց երբ մեր օրերը լմնցան եւ ելանք երթալու համար, բոլորը մէկ՝ իրենց կիներով եւ զաւակներով մեզի ընկերացան մինչեւ քաղաքէն դուրս, եւ ծովեզերքը ծունկի գալով աղօթեցինք։</verse>
				<verse number="6">Ապա իրարմէ հրաժեշտ առինք եւ նաւ բարձրացանք, իսկ իրենք վերադարձան իրենց տուները։</verse>
				<verse number="7">Տիւրոսէն ելլելով, մեր նաւային ճամբորդութիւնը վերջացուցինք՝ հասնելով Պտոլեմայիս, ուր հաւատացեալ եղբայրները ողջունելով՝ մէկ օր իրենց քով մնացինք։</verse>
				<verse number="8">Իսկ յաջորդ օր հոնկէ ելլելով եկանք Կեսարիա, մտանք Փիլիպպոս աւետարանիչին տունը, որ եօթը սարկաւագներէն մէկն էր, եւ հոն մնացինք։</verse>
				<verse number="9">Փիլիպպոս չորս աղջիկ ունէր, որոնք ամուսնացած չէին եւ մարգարէութիւն կ՚ընէին։</verse>
				<verse number="10">Բաւական ատեն հոն մնացեր էինք, երբ Հրէաստանէն Ագաբոս անունով մարգարէ մը եկաւ։</verse>
				<verse number="11">Ասիկա մեզի գալով՝ Պօղոսի գօտին առաւ եւ անով ինքն իր ոտքերն ու ձեռքերը կապելով, ըսաւ. –Սուրբ Հոգին այսպէս կ՚ըսէ. «Երուսաղէմի մէջ Հրեաներ այսպէս պիտի կապեն ու հեթանոսներու ձեռքը յանձնեն այն անձը՝ որուն կը պատկանի այս գօտին»։</verse>
				<verse number="12">Երբ ասիկա լսեցինք, թէ՛ մենք եւ թէ՛ տեղացիները՝ կ՚աղաչէինք որ Պօղոս Երուսաղէմ չերթայ։</verse>
				<verse number="13">Այն ատեն Պօղոս ըսաւ. –Ինչո՞ւ այդպէս կու լաք եւ իմ սիրտս ալ կը ճմլէք. որովհետեւ Տէր Յիսուսի սիրոյն համար ոչ միայն կապուելու, այլ մեռնելու իսկ պատրաստ եմ Երուսաղէմի մէջ։</verse>
				<verse number="14">Երբ չուզեց համոզուիլ՝լռեցինք. ըսինք. –Տիրոջ կամքը թող ըլլայ։</verse>
				<verse number="15">Քանի մը օր ետք պատրաստուեցանք եւ ճամբայ ելանք դէպի Երուսաղէմ։</verse>
				<verse number="16">Կեսարիայէն քանի մը հաւատացեալներ մեզի հետ եկան, մեզ տանելով Մնասոն անունով Կիպրացիի մը քով, որ Քրիստոսի առաջին հետեւորդներէն էր, եւ որուն հիւրը պիտի ըլլայինք։</verse>
				<verse number="17">Երբ Երուսաղէմ մտանք, հաւատացեալ եղբայրները ուրախութեամբ ընդունեցին մեզ։</verse>
				<verse number="18">Յաջորդ օր, Պօղոս մեզի հետ միասին Յակոբոսի քով գնաց։ Եկան նաեւ բոլոր երէցները:</verse>
				<verse number="19">Պօղոս զանոնք ողջունելէ ետք սկսաւ մէկ առ մէկ պատմել այն՝ ինչ որ Աստուած հեթանոսներուն մէջ իրականացուց իր գործակցութեամբ։</verse>
				<verse number="20">Իսկ անոնք լսելով՝ Աստուծոյ փառք կու տային։ Ապա ըսին իրեն. –Կը տեսնե՞ս, եղբայր, տասնեակ հազարաւոր Հրեայ հաւատացեալներ կան, եւ բոլորն ալ Օրէնքը պահելու նախանձախնդիր են։</verse>
				<verse number="21">Բայց քու մասիդ իմացեր են, որ հեթանոսներուն մէջ ապրող բոլոր Հրեաներուն կը սորվեցնես՝ որ Մովսէսի Օրէնքը թողուն. այսինքն կ՚ըսես՝ որ իրենց տղաքը չթլփատեն եւ իրենց սովորութիւնները չպահեն։</verse>
				<verse number="22">Արդ, ի՞նչ կարելի է ընել։ Ամէն պարագայի պիտի լսեն որ եկած ես, եւ բոլորը գլխուդ պիտի հաւաքուին։</verse>
				<verse number="23">Հետեւաբար եկուր, ինչ որ կ՚ըսենք՝ ըրէ՛։ Մեր քով չորս հոգիներ կան, որոնք ուխտ ըրած են։</verse>
				<verse number="24">Զանոնք հետդ առ եւ անոնց հետ միասին ծիսական արարողութեամբ սրբուէ, իրենց գլուխները ածիլելու ծախսերն ալ դուն տուր, որպէսզի մարդիկ գիտնան՝ թէ ինչ որ քու մասիդ իմացեր են՝ սխալ է. այլ՝ թէ դուն ալ Օրէնքը պահելու համաձայն ես։</verse>
				<verse number="25">Իսկ ինչ կը վերաբերի հեթանոսութենէ դարձած հաւատացեալներուն, մենք նամակով իրենց փոխանցեցինք մեր որոշումը՝ որ հեռու մնան կուռքերու զոհուած կերակուրներէ, արիւնէ, խեղդուած կենդանիներու միսէն եւ պոռնկութենէ։</verse>
				<verse number="26">Այն ատեն Պօղոս ուխտադիր մարդիկը առնելով՝ յաջորդ օր անոնց հետ սրբուելէ ետք մտաւ տաճար, իմացնելու համար թէ ե՛րբ է որ իրենց մաքրութեան օրերը պիտի լմննան, որպէսզի իւրաքանչիւրին համար որոշուած զոհը մատուցուի։</verse>
				<verse number="27">Ուխտի եօթը օրերը լմննալու վրայ էին, երբ Ասիա նահանգէն եկած Հրեաներ զայն տաճարին մէջ տեսնելով՝ ամբողջ բազմութիւնը անոր գլխուն ժողվեցին, եւ զայն բռնելով՝</verse>
				<verse number="28">կը պոռային. –Ո՜վ Իսրայէլացիներ, օգնեցէ՛ք. այս է այն մարդը՝ որ մեր ժողովուրդին, Օրէնքին եւ այս սրբավայրին դէմ կը խօսի ամէն տեղ եւ բոլորին։ Դեռ աւելին ըլլալով՝ հեթանոսներ մտցուց այս տաճարը եւ պղծեց այս սուրբ վայրը։</verse>
				<verse number="29">Ասիկա կ՚ըսէին, որովհետեւ նախապէս քաղաքին մէջ Եփեսացի Տրոֆիմոսը տեսեր էին իրեն հետ միասին եւ կը կարծէին թէ Պօղոս զայն տաճար մտցուցած է։</verse>
				<verse number="30">Ամբողջ քաղաքը ոտքի ելաւ։ Ահագին ժողովուրդ խռնուեցաւ։ Պօղոսը բռնեցին տաճարէն դուրս քաշեցին, եւ անմիջապէս տաճարին դռները փակուեցան։</verse>
				<verse number="31">Երբ կ՚ուզէին զայն սպաննել, գունդի հազարապետին լուր հասաւ, թէ ամբողջ Երուսաղէմը իրար անցած է։</verse>
				<verse number="32">Անմիջապէս զինուորներ ու հարիւրապետներ առնելով խուժեց անոնց վրայ։ Անոնք հազարապետն ու զինուորները տեսնելով՝ դադրեցան Պօղոսը ծեծելէ։</verse>
				<verse number="33">Այն ատեն հազարապետը մօտեցաւ, բռնեց զայն եւ հրամայեց որ զոյգ շղթաներով կապեն։ Ապա սկսաւ հարցնել թէ ո՞վ է եւ ի՞նչ ըրած է։</verse>
				<verse number="34">Բազմութեան մէջէն ամէն մէկը բան մը կը պոռար։ Աղմուկին պատճառով չկարենալով ստոյգ բան մը գիտնալ, հրամայեց որ զայն զօրանոց տանին։</verse>
				<verse number="35">Երբ Պօղոս զօրանոցին աստիճաններուն հասաւ, զինուորները զինք վեր բարձրացուցած տարին՝ ամբոխին վայրագութեան պատճառով,</verse>
				<verse number="36">որովհետեւ ժողովուրդին բազմութիւնը իրեն կը հետեւէր, պոռալով. –Մէջտեղէն վերցո՛ւր զայն։</verse>
				<verse number="37">Զօրանոց մտնելու վրայ էին, երբ Պօղոս հազարապետին ըսաւ. –Կրնա՞մ քեզի բան մը ըսել։ Իսկ անիկա հարցուց. –Ուրեմն Յունարէն գիտե՞ս։</verse>
				<verse number="38">Դուն այն Եգիպտացին չե՞ս, որ ասկէ կարճ ժամանակ մը առաջ ապստամբելով՝ չորս հազար զինուած մարդասպաններ ետեւէդ անապատ քաշեցիր։</verse>
				<verse number="39">Պօղոս պատասխանեց. –Ես Հրեայ մարդ մըն եմ, Տարսոնցի, Կիլիկիայէն. այսինքն՝ աննշան քաղաքի մը քաղաքացի չեմ։ Խնդրեմ, արտօնէ որ խօսիմ ժողովուրդին։</verse>
				<verse number="40">Երբ հազարապետը արտօնեց, Պօղոս աստիճաններուն վրայ կանգնեցաւ, ձեռքով ժողովուրդին նշան ըրաւ որ լուռ կենան, եւ երբ մեծ լռութիւն տիրեց՝ սկսաւ Եբրայերէն լեզուով խօսիլ, ըսելով.</verse>
			</chapter>
			<chapter number="22">
				<verse number="1">Մարդի՛կ, եղբայրներ եւ հայրեր, լսեցէ՛քինչ որ ձեզի պիտի ըսեմ՝ իբրեւ պատասխան ձեր ամբաստանութեանց։</verse>
				<verse number="2">Երբ լսեցին որ Եբրայերէն լեզուով կը խօսի իրենց, աւելի լուռ կեցան։ Եւ Պօղոս շարունակեց. –</verse>
				<verse number="3">Ես Հրեայ մարդ մըն եմ՝ Կիլիկիայի Տարսոն քաղաքը ծնած, բայց սնած այս քաղաքին մէջ, Գամաղիէլի ձեռքին տակ եւ մեր հայրենի ճշգրիտ Օրէնքով դաստիարակուած։ Ես նոյնքան նախանձախնդրութեամբ նուիրուած էի Աստուծոյ՝ որքան դուք բոլորդ այսօր։</verse>
				<verse number="4">Ա՛յնքան նախանձախնդիր էի, որ այս վարդապետութեան հետեւողները հալածեցի մինչեւ մահ, ձերբակալելով եւ բանտ նետել տալով այր թէ կին,</verse>
				<verse number="5">ինչպէս քահանայապետը եւ ամբողջ ծերակոյտը կրնան վկայել, որովհետեւ իրենցմէ նամակներ առած էի՝ Դամասկոսի մեր եղբայրներուն ուղղուած, եւ հոն կ՚երթայի՝ Դամասկոս եղողներն ալ ձերբակալելու եւ Երուսաղէմ բերելու համար, որպէսզի պատժուին։</verse>
				<verse number="6">Բայց գացած ատեն, մինչ Դամասկոսի կը մօտենայի, կէսօրուան մօտ, յանկարծ երկինքէն սաստիկ լոյս մը փայլատակեց չորս դիս։</verse>
				<verse number="7">Գետին ինկայ, եւ լսեցի ձայն մը որ ինծի կ՚ըսէր. «Սաւու՛ղ, Սաւու՛ղ, ինչո՞ւ կը հալածես զիս»։</verse>
				<verse number="8">Հարցուցի. «Ո՞վ ես, Տէ՛ր»։ Եւ ըսաւ. «Ես Նազովրեցի Յիսուսն եմ, որ դուն կը հալածես»։</verse>
				<verse number="9">Հետս եղողները լոյսը կը տեսնէին, բայց ինծի հետ խօսող ձայնը չէին լսեր։</verse>
				<verse number="10">Ըսի իրեն. «Ի՞նչ ընեմ, Տէ՛ր»։ Եւ Տէրը ինծի ըսաւ. «Ե՛լ, Դամասկոս գնա, եւ հոն քեզի պիտի ըսուի ինչ որ սահմանած եմ որ ընես»։</verse>
				<verse number="11">Լոյսին փայլատակումէն այլեւս չէի տեսներ. ուստի հետս եղողները ձեռքէս բռնելով տարին, եւ մտայ Դամասկոս։</verse>
				<verse number="12">Այնտեղ Օրէնքը պահող բարեպաշտ մարդ մը կար, Անանիա անունով, որուն մասին հոն բնակող բոլոր Հրեաներն ալ լաւ կը վկայէին։</verse>
				<verse number="13">Այս մարդը ինծի եկաւ եւ քովս կանգնելով՝ ըսաւ. «Սաւո՛ւղ եղբայր, վե՛ր նայէ, տե՛ս»։ Նոյն վայրկեանին տեսողութիւնս վերագտայ եւ նայեցայ իրեն։</verse>
				<verse number="14">Այն ատեն ըսաւ. «Մեր հայրերուն Աստուածը սկիզբէն քեզ ընտրեց՝ ուզելով որ իր կամքը ճանչնաս, Արդարը տեսնես եւ անոր ձայնը լսես՝ իր իսկ բերնէն,</verse>
				<verse number="15">որպէսզի բոլոր մարդոց քով իր վկան դառնաս, պատմելով ինչ որ տեսար եւ լսեցիր։</verse>
				<verse number="16">Իսկ հիմա ինչո՞ւ կ՚ուշանաս. ե՛լ, մկրտուէ՛ եւ լուա՛ մեղքերդ՝ իրեն աղօթելով»։</verse>
				<verse number="17">Երուսաղէմ վերադարձիս, երբ որ տաճարին մէջ կ՚աղօթէի, մտքի յափշտակութեան մէջ ինկայ</verse>
				<verse number="18">եւ տեսայ Տէրը, որ ինծի կ՚ըսէր. «Աճապարէ՛, շուտով Երուսաղէմէն դուրս ել, որովհետեւ պիտի չընդունին այն վկայութիւնը որ ինծի համար կու տաս»։</verse>
				<verse number="19">Եւ ես ըսի. «Տէ՛ր, իրենք լաւ գիտեն՝ թէ ես էի որ բանտարկել եւ ժողովարաններուն մէջ գանահարել կու տայի քեզի հաւատացողները.</verse>
				<verse number="20">եւ երբ քու վկայիդ՝ Ստեփանոսի արիւնը կը թափէին՝ ես ալ իրենց կողքին էի, անոր մահը պահանջողներէն մէկն էի եւ սպաննողներուն վերարկուները ե՛ս բռնած էի»։</verse>
				<verse number="21">Բայց Տէրը ինծի ըսաւ. «Գնա՛, որովհետեւ ես քեզ հեռաւոր ազգերուն պիտի ղրկեմ»։</verse>
				<verse number="22">Մինչեւ ասիկա ըսելը՝ մտիկ կ՚ընէին զինք. բայց ասոր վրայ՝ իրենց ձայնը բարձրացուցին, պոռալով. –Աշխարհէն վերցո՛ւր այս մարդը, որովհետեւ ասանկ մէկը պէտք չէ՛ ողջ մնայ։</verse>
				<verse number="23">Երբ սկսան պոռչտալ, իրենց վերարկուները օդին մէջ շարժել եւ փոշի առնելով օդը նետել,</verse>
				<verse number="24">հազարապետը հրամայեց որ զայն զօրանոց մտցնեն, պատուիրելով՝ որ ծեծով հարցաքննեն զայն, գիտնալու համար թէ ի՞նչ յանցանքի համար այդպէս կ՚աղաղակէին անոր դէմ։</verse>
				<verse number="25">Երբ կաշիէ կապերով զինք պրկեցին, Պօղոս վերակացու հարիւրապետին ըսաւ. –Հռոմայեցի եւ անմեղ մարդ մը գանակոծելու իրաւունք ունի՞ք։</verse>
				<verse number="26">Հարիւրապետը երբ ասիկա լսեց՝ եկաւ հազարապետին պատմեց, ըսելով. –Ի՞նչ կ՚ուզես որ ընենք. քանի այս մարդը Հռոմայեցի է։</verse>
				<verse number="27">Հազարապետը Պօղոսի քով եկաւ եւ հարցուց. –Ըսէ՛ ինծի, Հռոմայեցի՞ ես։ Եւ երբ Պօղոս «Այո» պատասխանեց,</verse>
				<verse number="28">հազարապետը ըսաւ. –Ես մեծ գումարով ձեռք բերած եմ այս քաղաքացիութիւնը։ Պօղոս պատասխանեց. –Իսկ ես ծնունդով Հռոմայեցի եմ։</verse>
				<verse number="29">Ասոր վրայ, անոնք որ զինք ծեծով պիտի հարցաքըննէին՝ անմիջապէս հեռացան. իսկ հազարապետը անոր Հռոմայեցի ըլլալը գիտնալով՝ վախցաւ, որովհետեւ զայն կապել տուած էր։</verse>
				<verse number="30">Յաջորդ օր, հազարապետը ուզելով ստոյգ կերպով գիտնալ թէ Հրեաներ ինչո՛վ կ՚ամբաստանեն Պօղոսը, արձակել տուաւ անոր կապերը եւ հրամայեց կանչել աւագ քահանաներն ու ամբողջ Ատեանը ։ Ապա Պօղոսը զօրանոցէն վար իջեցնելով՝ անոնց դիմաց կանգնեցուց։</verse>
			</chapter>
			<chapter number="23">
				<verse number="1">Պօղոս աչքերը Ատեանին յառելով՝ ըսաւ. –Եղբայրնե՛ր, մինչեւ այսօր ես կատարելապէս հանդարտ խիղճով ապրած եմ Աստուծոյ առջեւ։</verse>
				<verse number="2">Անանիա քահանայապետը սպասաւորներուն հրամայեց որ անոր բերանին զարնեն։</verse>
				<verse number="3">Այն ատեն Պօղոս ըսաւ անոր. –Թող Աստուած քեզի զարնէ, ճերմկցուա՛ծ պատ. նստեր ես՝ Օրէնքով զիս դատելու համար, եւ ապօրէն հրաման կու տաս որ զարնե՞ն ինծի։</verse>
				<verse number="4">Սպասաւորները ըսին. –Աստուծոյ քահանայապե՞տը կը նախատես։</verse>
				<verse number="5">Եւ Պօղոս ըսաւ. –Եղբայրնե՛ր, չէի գիտեր որ քահանայապետ է. որովհետեւ Սուրբ Գիրքը կ՚ըսէ. «Քու ժողովուրդիդ առաջնորդին դէմ չարախօսութիւն մի՛ ըներ»։</verse>
				<verse number="6">Երբ Պօղոս գիտցաւ, որ Ատեանին մէկ կողմը Սադուկեցիներն են, իսկ միւս կողմը՝ Փարիսեցիները, սկսաւ աղաղակել. –Եղբայրնե՛ր, ես Փարիսեցի եմ եւ Փարիսեցիներու զաւակ. եւ եթէ կը դատուիմ ահա՝ մեռելներու յարութեան յոյսը ունենալուս համար է։</verse>
				<verse number="7">Ասիկա ըսելուն պէս՝ Փարիսեցիներու եւ Սադուկեցիներու միջեւ երկպառակութիւն ինկաւ եւ բազմութիւնը երկուքի բաժնուեցաւ։</verse>
				<verse number="8">Որովհետեւ մինչ Սադուկեցիներ կ՚ըսեն թէ յարութիւն չկայ, ո՛չ ալ հրեշտակ կամ հոգի կայ, Փարիսեցիները այս բոլորը կ՚ընդունին։</verse>
				<verse number="9">Մեծ աղմուկ բարձրացաւ։ Փարիսեցիներու կողմէն կարգ մը Օրէնքի ուսուցիչներ ոտքի ելան եւ ընդդիմախօսելով՝ կ՚ըսէին. –Մենք այս մարդուն վրայ յանցանք մը չենք գտներ։ Հա՞պա եթէ հոգի մը կամ հրեշտակ մը իրեն խօսած ըլլայ…։</verse>
				<verse number="10">Երբ իրարանցումը շատցաւ, հազարապետը վախնալով որ Պօղոսը կտոր–կտոր ընեն՝ հրամայեց իր զինուորներուն՝ որ իջնեն եւ Պօղոսը անոնց մէջէն խլեն ու զօրանոց տանին։</verse>
				<verse number="11">Յաջորդ գիշեր Տէրը Պօղոսի քով եկաւ եւ ըսաւ. –Պօղո՛ս, քա՛ջ եղիր, որովհետեւ ինչպէս որ այստեղ՝ Երուսաղէմի մէջ վկայեցիր ինծի համար, այնպէս ալ Հռոմի մէջ պիտի վկայես։</verse>
				<verse number="12">Յաջորդ առաւօտ, կարգ մը Հրեաներ իրարու քով եկան եւ իրենք զիրենք նզովքի տակ դնելով՝ երդում ըրին չուտել ու չխմել՝ մինչեւ չսպաննեն Պօղոսը։</verse>
				<verse number="13">Քառասուն հոգիէն աւելի էին այս երդումը ընողները։</verse>
				<verse number="14">Ասոնք մօտեցան աւագ քահանաներուն ու երէցներուն եւ ըսին. –Մենք մեզ նզովքի տակ դնելով երդում ըրինք՝ բան չճաշակել, մինչեւ Պօղոսը չսպաննենք։</verse>
				<verse number="15">Դուք Ատեանին անունով հազարապետին լուր ղրկեցէք որ զայն ձեզի ղրկէ, պատճառաբանելով՝ թէ կ՚ուզէք իր մասին աւելի ստոյգ տեղեկութիւն ունենալ։ Իսկ մենք պատրաստ կ՚ըլլանք արդէն եւ տակաւին հոս չհասած՝ կը սպաննենք զինք։</verse>
				<verse number="16">Պօղոսի քրոջ տղան այս դաւադրութիւնը իմանալով, եկաւ զօրանոց եւ Պօղոսին պատմեց։</verse>
				<verse number="17">Պօղոս հարիւրապետներէն մէկը կանչելով, ըսաւ. –Այս պատանին հազարապետին տար, որովհետեւ իրեն ըսելիք մը ունի։</verse>
				<verse number="18">Հարիւրապետը զայն հազարապետին տարաւ եւ ըսաւ. –Բանտարկեալ Պօղոսը զիս կանչեց եւ խնդրեց որ այս պատանին քեզի բերեմ, որովհետեւ քեզի ըսելիք մը ունի։</verse>
				<verse number="19">Հազարապետը պատանիին ձեռքէն բռնելով մէկ կողմ տարաւ եւ հարցուց. –Ի՞նչ ունիս ինծի ըսելիք։</verse>
				<verse number="20">Պատանին ըսաւ. –Հրեաները համաձայնեցան քեզմէ խնդրել, որ վաղը Պօղոսը Ատեան ղրկես, որպէս թէ աւելի մանրակրկիտ հարցուփորձելու համար զայն։</verse>
				<verse number="21">Բայց մտիկ մի՛ ըներ իրենց. որովհետեւ իրենց մէջէն քառասունէ աւելի մարդիկ իրենք զիրենք նզովքի տակ դնելով երդում ըրած են չուտել ու չխմել՝ մինչեւ չսպաննեն զայն. եւ հիմա դարան մտած ու պատրաստ՝ կը սպասեն քու հրամանիդ։</verse>
				<verse number="22">Հազարապետը պատանին ճամբեց, պատուիրելով. –Ոեւէ մէկուն մի՛ ըսեր ինչ որ ինծի յայտնեցիր։</verse>
				<verse number="23">Ապա հազարապետը հարիւրապետներէն երկու հոգի կանչելով, ըսաւ. –Երկու հարիւր հետեւակ, եօթանասուն հեծեալ եւ երկու հարիւր տիգաւոր զինուորներ թող պատրաստ ըլլան գիշերուան ժամը իննին դէպի Կեսարիա ճամբայ ելլելու։</verse>
				<verse number="24">Պօղոսին համար ալ գրաստ պատրաստեցէք եւ զայն ապահով կերպով Ֆելիքս կառավարիչին հասցուցէք։</verse>
				<verse number="25">Նամակ մըն ալ գրեց, հետեւեալ բովանդակութեամբ.–</verse>
				<verse number="26">«Կլաւդիոս Լիսիասի կողմէ՝ նորէն գերազանցութիւն Ֆելիքս կառավարիչին։ Ողջոյն»։</verse>
				<verse number="27">« Հրեաներ բռներ էին այս մարդը եւ զինք սպաննելու վրայ էին։ Իմանալով որ Հռոմայեցի է, վրայ հասայ եւ զինք ազատեցի։</verse>
				<verse number="28">Ուզեցի գիտնալ թէ ի՛նչ յանցանքով կ՚ամբաստանեն զինք. ուստի իրենց Ատեանը տարի զինք.</verse>
				<verse number="29">եւ հասկցայ թէ իրենց Օրէնքին վերաբերող խնդիրներու համար կ՚ամբաստանեն. այսինքն՝ մահուան կամ բանտարկութեան արժանի յանցանք մը չունի։</verse>
				<verse number="30">Բայց երբ ինծի իմացուցին՝ թէ Հրեաներ դաւ մը լարած են իր կեանքին դէմ, զայն իսկոյն քեզի՛ ղրկեցի, հրամայելով որ ամբաստանողները քեզի ներկայացնեն իրենց ըսելիքները։ Ողջ եղիր»։</verse>
				<verse number="31">Հազարապետին հրամանին համաձայն, հետեւակ զինուորները առին Պօղոսը եւ գիշերով Անտիպատրիս փոխադրեցին,</verse>
				<verse number="32">եւ յաջորդ օրը զայն իրենց ընկերացող հեծեալներուն յանձնելով՝ իրենք զօրանոց վերադարձան։</verse>
				<verse number="33">Հեծեալները Կեսարիա հասան եւ նամակը կառավարիչին տալով՝ Պօղոսն ալ անոր ներկայացուցին։</verse>
				<verse number="34">Կառավարիչը նամակը կարդաց եւ Պօղոսին հարցուց թէ կայսրութեան ո՛ր նահանգէն է. եւ հասկնալէ ետք թէ Կիլիկիայէն է,</verse>
				<verse number="35">ըսաւ. –Երբ որ քեզ ամբաստանողները գան՝ կը լսեմ քեզ։ Եւ հրամայեց որ զայն Հերովդէսի ապարանքին մէջ պահեն։</verse>
			</chapter>
			<chapter number="24">
				<verse number="1">Հինգ օր ետք, Անանիա քահանայապետ քանի մը երէցներու եւ Տերտուղոս անունով փաստաբանի մը հետ միասին եկաւ Կեսարիա, եւ Պօղոսի դէմ իրենց ամբաստանութիւնը ներկայացուցին կառավարիչին։</verse>
				<verse number="2">Երբ Պօղոս կանչուեցաւ, Տերտուղոս սկսաւ իր ամբաստանութիւնը ընել, ըսելով. –Ձերդ գերազանցութիւն Ֆելիքս։ Այս ազգը քու ձեռքովդ երկար խաղաղութիւն վայելած եւ քու խնամքներովդ բարեկարգ վիճակի հասած է։</verse>
				<verse number="3">Ասոր համար ամէն ձեւով եւ ամէն տեղ երախտապարտ եւ խորապէս շնորհակալ ենք քեզի։</verse>
				<verse number="4">Բայց որպէսզի շատ չձանձրացնեմ քեզ, կը խնդրեմ որ քու ազնուութեամբդ լսես ինչ որ համառօտ կերպով պիտի ըսենք։</verse>
				<verse number="5">Մեզի համար այս մարդը աղէտ մըն է։ Ապստամբութիւն կը հրահրէ ամբողջ աշխարհի Հրեաներուն մէջ եւ Նազովրեցիներու աղանդին պարագլուխն է։</verse>
				<verse number="6">Սա փորձեց նաեւ տաճարը պղծել ։ Ուստի բռնեցինք զինք եւ մեր Օրէնքին համաձայն դատել ուզեցինք.</verse>
				<verse number="7">բայց Լիսիաս հազարապետը վրայ հասնելով՝ մեծ բռնութեամբ զայն մեր ձեռքէն խլեց,</verse>
				<verse number="8">հրամայելով՝ որ զայն ամբաստանողները քեզի գան։ Այս բոլորին մասին կրնաս զինք ալ հարցաքննել եւ վերահասու ըլլալ այն բոլորին՝ որոնց համար զինք կ՚ամբաստանենք։</verse>
				<verse number="9">Հրեաները միաբերան հաստատեցին, ըսելով. –Ըսածները բոլորը ճիշդ են։</verse>
				<verse number="10">Երբ կառավարիչը գլուխով նշան ըրաւ, Պօղոս հետեւեալ ձեւով պատասխանեց. –Գիտեմ որ երկար տարիներէ ի վեր դատաւոր եղած ես այս ազգին, ատոր համար ալ յօժարութեամբ կը պատասխանեմ ինծի դէմ եղած ամբաստանութիւններուն։</verse>
				<verse number="11">Կրնաս ստուգել, որ հազիւ տասներկու օր կ՚ընէ Երուսաղէմ գալս՝ Աստուծոյ երկրպագելու համար։</verse>
				<verse number="12">Եւ ոեւէ մէկը չէ տեսած մէկու մը հետ վիճիլս կամ ամբոխավարութիւն ընելս՝ ո՛չ տաճարին մէջ, ո՛չ ժողովարաններուն մէջ եւ ո՛չ ալ քաղաքին մէջ.</verse>
				<verse number="13">ոչ ալ կրնան ոեւէ ապացոյց բերել այն ամբաստանութիւններուն համար՝ որ ինծի դէմ կ՚ընեն հիմա։</verse>
				<verse number="14">Կը վստահեցնեմ քեզ, որ ես ալ մեր հայրենի Աստուածը կը պաշտեմ, բայց նոր ուղղութեամբ մը՝ որ իրենք «աղանդ» կը կոչեն։ Կը հաւատամ այն բոլորին որ գրուած են Օրէնքին եւ մարգարէութեանց մէջ,</verse>
				<verse number="15">եւ Աստուծմով այն յոյսը ունիմ՝ ինչպէս ասոնք իրենք ալ կ՚ընդունին՝ թէ բոլոր մեռելները, թէ՛ արդարներ եւ թէ՛ մեղաւորներ, յարութիւն պիտի առնեն։</verse>
				<verse number="16">Ատոր համար ալ կ՚աշխատիմ որ թէ՛ Աստուծոյ եւ թէ՛ մարդոց հանդէպ խիղճս միշտ մաքուր ըլլայ։</verse>
				<verse number="17">Երկար տարիներ Երուսաղէմէն հեռու մնալէ ետք, եկայ իմ ազգիս դրամական օգնութիւն բերելու եւ զոհեր մատուցանելու։</verse>
				<verse number="18">Եւ զիս տաճարին մէջ տեսան, երբ ծիսական արարողութեամբ սրբուելէ ետք զոհերս կը մատուցանէի։ Ո՛չ ամբոխ կար քովս, ո՛չ ալ իրարանցում,</verse>
				<verse number="19">բացի Ասիա նահանգէն եկած քանի մը Հրեաներէ, որոնք պէտք էր իրենք գային ներկայանային քեզի եւ ամբաստանէին զիս, եթէ ինծի դէմ բան մը ունէին։</verse>
				<verse number="20">Կամ ասոնք իրենք թող ըսեն՝ ի՞նչ յանցանք գտան վրաս, երբ իրենց Ատեանին դիմաց կանգնած էի,</verse>
				<verse number="21">բացի այն միակ յայտարարութենէն որ բարձրաղաղակ կատարեցի իրենց դիմաց, ըսելով՝ «Մեռելներու յարութեան յոյսը ունենալուս համար է որ այսօր ձեր կողմէ կը դատուիմ»։</verse>
				<verse number="22">Ֆելիքս, որ քրիստոնէական վարդապետութեան մասին շատ ստոյգ տեղեկութիւններ ունէր, յետաձգեց ունկնդրութիւնը, ըսելով. –Երբ Լիսիաս հազարապետը հասնի՝ կը վճռեմ ձեր հարցը։</verse>
				<verse number="23">Իսկ հարիւրապետին հրամայեց, որ Պօղոսը հսկողութեան տակ պահէ՝ որոշ ազատութիւն տալով, եւ արգելք չըլլայ որ բարեկամներ ու ծանօթներ անոր պէտքերը հոգան։</verse>
				<verse number="24">Կարճ ժամանակ մը ետք, Ֆելիքս եկաւ իր կնոջ՝ Դրուսիլլայի հետ, որ Հրեայ էր, եւ կանչել տալով Պօղոսը, ուզեց անկէ լսել Յիսուս Քրիստոսի հաւատքին մասին։</verse>
				<verse number="25">Բայց երբ Պօղոս սկսաւ արդարութեան, ժուժկալութեան եւ գալիք դատաստանին մասին խօսիլ, Ֆելիքս վախով բռնուած՝ ըսաւ. –Առայժմ գնա՛, ուրիշ առիթով դարձեալ կը կանչեմ քեզ։</verse>
				<verse number="26">Նոյն ատեն յոյս ունէր, որ Պօղոս դրամ կու տայ իրեն։ Ատոր համար ալ շատ յաճախ կանչել կու տար զայն եւ կը խօսէր անոր հետ։</verse>
				<verse number="27">Լման երկու տարի անցնելէն ետք, Ֆելիքսի յաջորդեց Պորկիոս Ֆեստոս։ Ֆելիքս Հրեաներուն վերջին շնորհք մը ընելու համար՝ Պօղոսը բանտարկուած թողուց։</verse>
			</chapter>
			<chapter number="25">
				<verse number="1">Կուսակալութեան իր շրջանը հասնելէն երեք օր ետք, Ֆեստոս Կեսարիայէն Երուսաղէմ գնաց։</verse>
				<verse number="2">Աւագ քահանաներն ու Հրեայ մեծամեծները Պօղոսի դէմ իրենց ամբաստանութիւնները ներկայացուցին անոր,</verse>
				<verse number="3">եւ իբրեւ շնորհք՝ խնդրեցին իրմէ, որ Պօղոսը Երուսաղէմ ղրկէ, միւս կողմէ դարան լարելով՝ որ զայն ճամբու վրայ սպաննեն։</verse>
				<verse number="4">Բայց Ֆեստոս պատասխանեց՝ թէ Պօղոսը Կեսարիա պիտի պահուի, եւ թէ արդէն ինք ալ անմիջապէս հոն պիտի դառնայ։ –</verse>
				<verse number="5">Ուստի,– ըսաւ,– ձեզմէ անոնք որ կրնան՝ թող ինծի հետ Կեսարիա գան, եւ եթէ այդ մարդը յանցանք մը ունի՝ հոն թող ամբաստանեն զայն։</verse>
				<verse number="6">Եւ հազիւ ութը կամ տասը օր հոն կեցած՝ դարձեալ իջաւ Կեսարիա։ Յաջորդ օր, Ֆեստոս ատեան նստելով՝ հրամայեց որ Պօղոսը բերեն։</verse>
				<verse number="7">Երբ Պօղոս հասաւ, Երուսաղէմէն եկած Հրեաները անոր շուրջը կեցան եւ զայն կ՚ամբաստանէին բազմաթիւ ծանր յանցանքներով, որոնք սակայն չէին յաջողեր ապացուցանել։</verse>
				<verse number="8">Որովհետեւ Պօղոս կը պատասխանէր, ըսելով. –Ես ո՛չ հրէական Օրէնքին, ո՛չ տաճարին եւ ո՛չ ալ կայսրին դէմ յանցանք մը գործած եմ։</verse>
				<verse number="9">Իսկ Ֆեստոս ուզելով Հրեաներուն շնորհք մը ընել՝ Պօղոսի առաջարկեց, ըսելով. –Կ՚ուզե՞ս Երուսաղէմ երթալ եւ այդ հարցերուն համար իմ ներկայութեանս հոն դատուիլ։</verse>
				<verse number="10">Պօղոս պատասխանեց. –Կայսրին ատեանը կանգնած եմ եւ պէտք է այստեղ դատուիմ։ Հրեաներուն դէմ յանցանք մը չեմ գործած, ինչպէս դուն լաւ գիտես։</verse>
				<verse number="11">Հետեւաբար, եթէ յանցաւոր եմ եւ մահուան արժանի բան մը գործած եմ՝ մեռնելէ չեմ վախնար։ Բայց եթէ անհիմն են իմ մասիս իրենց կատարած ամբաստանութիւնները, ոեւէ մէկը չի կրնար զիս ասոնց յանձնել։ Կայսրին կը բողոքեմ։</verse>
				<verse number="12">Այն ատեն Ֆեստոս իր խորհրդականին կարծիքը առնելէ ետք՝ ըսաւ. –Կայսրին բողոքեցիր, ուրեմն կայսրին պէտք է երթաս։</verse>
				<verse number="13">Ժամանակմըետք, Հրեաներու Ագրիպպաս թագաւորը եւ քոյրը՝ Բերնիկէ, Կեսարիա հասան՝ Ֆեստոսի բարի գալուստ մաղթելու։</verse>
				<verse number="14">Մինչ երկար ժամանակով հոն կը մնային, առիթով մը Ֆեստոս Պօղոսի մասին խօսեցաւ թագաւորին, ըսելով. –Ֆելիքսի օրերէն մնացած բանտարկեալ մը կայ այստեղ։</verse>
				<verse number="15">Երբ Երուսաղէմ կը գտնուէի, Հրեաներու աւագ քահանաներն ու երէցները ամբաստանութիւն ըրին իրեն դէմ, խնդրելով որ մահուան դատապարտուի։</verse>
				<verse number="16">Իրենց պատասխանեցի, որ Հռոմայեցիներ սովորութիւն չունին մէկը մահուան դատապարտելու՝ մինչեւ ամբաստանեալը իր դիմացը չունենայ ամբաստանողները եւ իրեն պատեհութիւն չտրուի՝ ամբաստանութեան դէմ ինքզինք պաշտպանելու։</verse>
				<verse number="17">Ուստի երբ հետս հոս հասան՝ առանց ժամանակ կորսնցնելու, յաջորդ օրն իսկ ատեան նստայ եւ հրամայեցի որ Պօղոսը բերեն։</verse>
				<verse number="18">Ամբաստանողները եկան, բայց իմ մտքէս անցած ծանր ամբաստանութիւններէն ոեւէ մէկը չըրին անոր մասին.</verse>
				<verse number="19">այլ՝ անոր դէմ իրենց խնդիրները իրենց կրօնքին կը վերաբերէին, ինչպէս նաեւ Յիսուս անունով մեռած մարդու մը, որուն համար Պօղոս կ՚ըսէր՝ թէ ողջ է։</verse>
				<verse number="20">Երբ տեսայ որ այդ խնդիրներուն քննութիւնը իմ գործս չէ, հարցուցի՝ թէ կ՚ուզէ՞ Երուսաղէմ երթալ եւ հոն դատուիլ այդ բաներուն համար։</verse>
				<verse number="21">Բայց երբ Պօղոս բողոքելով՝ օգոստափառ կայսրին վճիռին դիմելու կոչ ուղղեց, հրամայեցի որ զայն պահեն՝ մինչեւ որ զինք կայսրին ղրկեմ։</verse>
				<verse number="22">Ագրիպպաս ըսաւ Ֆեստոսի. –Ես ալ պիտի ուզէի այդ մարդը լսել։ –Վաղն իսկ կը լսես զինք,– պատասխանեց Ֆեստոս։</verse>
				<verse number="23">Յաջորդ օր, երբ Ագրիպպաս ու Բերնիկէ մեծ շուքով եկան եւ հազարապետներուն ու քաղաքին երեւելիներուն հետ մտան ունկնդրութեանց սրահը, Ֆեստոսի հրամանով Պօղոսը բերին։</verse>
				<verse number="24">Ֆեստոս ըսաւ. –Ագրիպպաս արքայ եւ դուք՝ մեզի հետ ներկայ մարդիկ. կը տեսնէք այս մարդը, որուն համար Հրեաներ մեծ բազմութեամբ ինծի դիմեցին, թէ՛ Երուսաղէմի մէջ եւ թէ՛ այստեղ, աղաղակելով՝ թէ այս մարդը պէտք չէ այլեւս ողջ մնայ։</verse>
				<verse number="25">Ես հասկցայ, որ մահուան արժանի բան մը չէ ըրած։ Բայց երբ ինքը օգոստափառ կայսրին վճիռին դիմելու կոչ ուղղեց՝ որոշեցի ղրկել։</verse>
				<verse number="26">Միայն թէ տակաւին յստակ չեմ գիտեր այս մասին ի՛նչ գրեմ օգոստափառ տիրոջս։ Ահա թէ ինչու՝ զայն բերի ձեր առջեւ, եւ յատկապէս քու առջեւդ, Ագրիպպաս արքայ, որպէսզի վերստին հարցաքննելով՝ գրելիք մը ունենամ։</verse>
				<verse number="27">Որովհետեւ ինծի անպատեհ կը թուի բանտարկեալ մը ղրկել՝ առանց իր մասին յանցանք մը նշելու։</verse>
			</chapter>
			<chapter number="26">
				<verse number="1">Ագրիպպաս ըսաւ Պօղոսի. –Արտօնուած ես քու մասիդ խօսելու։ Այն ատեն Պօղոս ձեռքը պարզելով՝ սկսաւ իր պաշտպանողականը ընել։ –</verse>
				<verse number="2">Ինքզինքս շատ բախտաւոր կը համարեմ, Ագրիպպա՛ս արքայ, որ քու առջեւդ է որ այսօր ինքզինքս կը պաշտպանեմ այն բոլորին համար՝ որոնցմով Հրեաներ զիս կ՚ամբաստանեն։</verse>
				<verse number="3">Մանաւանդ անոր համար՝ որ Հրեաներու բոլոր կրօնական սովորութիւններուն ու խնդիրներուն լաւ տեղեակ ես։ Հետեւաբար կ՚աղաչեմ որ համբերութեամբ լսես զիս։</verse>
				<verse number="4">Բոլոր Հրեաները գիտեն կենսագրութիւնս, մանկութենէս ի վեր։ Գիտեն թէ սկիզբէնի վեր ի՛նչպէս ապրած եմ, թէ՛ ծննդավայրիս մէջ եւ թէ՛ Երուսաղէմի։</verse>
				<verse number="5">Դարձեալ հինէն ի վեր գիտեն, եթէ ուզեն այդ մասին վկայել, թէ շատ կանուխէն պատկանած եմ մեր կրօնքին խստագոյն գործադրութիւնը պահանջող խմբակցութեան, Փարիսեցի մը ըլլալով։</verse>
				<verse number="6">Եւ հիմա ատեան կանգնած կը դատուիմ այն յոյսին համար՝ որ Աստուած մեր հայրերուն տալ խոստացաւ,</verse>
				<verse number="7">եւ որուն հասնելու համար մեր տասներկու ցեղերը գիշեր–ցերեկ անդադար յոյսով կ՚աղօթեն։ Այդ յոյսին համար է որ Հրեաներուն կողմէ կ՚ամբաստանուիմ, ո՛վ արքայ։</verse>
				<verse number="8">Ինչո՞ւ անհաւատալի կը թուի ձեզի, որ Աստուած մեռելները կը յարուցանէ։</verse>
				<verse number="9">Ես ինքս ալ, օրինակ, ես ինծի կը խորհէի՝ թէ ամէն ձեւով պէտք է Յիսուս Նազովրեցիի անունին դէմ պայքարիմ։</verse>
				<verse number="10">Եւ այդպէս ալ ըրի Երուսաղէմի մէջ։ Սուրբերէն շատերը բանտերու մէջ արգելափակել կու տայի, այն իշխանութեամբ՝ որ աւագ քահանաներէն առած էի, եւ անոնց սպանութեան իմ հաւանութիւնս ալ կու տայի։</verse>
				<verse number="11">Բոլոր ժողովարաններուն մէջ բազմաթիւ անգամներ զանոնք պատժել տալով՝ կը ստիպէի որ ուրանան Յիսուսը. եւ անոնց դէմ իմ անսահման մոլուցքիս մէջ՝ մինչեւ իսկ մեր երկրէն դուրս գտնուող քաղաքներուն մէջ ալ կը հալածէի զանոնք։ –</verse>
				<verse number="12">Ճիշդ այդ նպատակով, երբ աւագ քահանաներուն տուած իշխանութեամբ եւ յանձնարարութեամբ Դամասկոս կ՚երթայի,</verse>
				<verse number="13">ճամբու ընթացքին, կէսօր ատեն տեսայ, ո՛վ արքայ, արեւէն աւելի զօրաւոր լոյս մը՝ որ երկինքէն փայլատակեց իմ եւ հետս գացողներուն շուրջը։</verse>
				<verse number="14">Երբ բոլորս ալ գետին ինկանք, լսեցի ձայն մը՝ որ Եբրայերէն լեզուով ինծի կ՚ըսէր. «Սաւո՛ւղ, Սաւո՛ւղ, ինչո՞ւ զիս կը հալածես։ Չես կրնար խթանի դէմ աքացել»։</verse>
				<verse number="15">Հարցուցի՝ «Ո՞վ ես, Տէ՛ր»։ Եւ Տէրը պատասխանեց. «Ես այն Յիսուսն եմ, որ դուն կը հալածես։</verse>
				<verse number="16">Հիմա ե՛լ, ոտքի՛ կանգնէ, որովհետեւ քեզի երեւցայ՝ որպէսզի քեզ ինծի օգնական դարձնեմ եւ վկայ՝ տեսածներուդ եւ դեռ տեսնելիքներուդ, որոնցմով պիտի երեւիմ քեզի։</verse>
				<verse number="17">Քեզ պիտի ազատեմ այս ժողովուրդին ձեռքէն, ինչպէս նաեւ հեթանոսներէն, որոնց մէջ պիտի ղրկեմ քեզ՝</verse>
				<verse number="18">որպէսզի անոնց աչքերը բանաս, զանոնք խաւարէն դէպի լոյս եւ Սատանայի իշխանութենէն դէպի Աստուած դարձնես, որպէսզի իրենց մեղքերուն թողութիւն գտնեն եւ ինծի հաւատալով՝ Աստուծոյ ժողովուրդին հետ բաժին ունենան»։ –</verse>
				<verse number="19">Ուստի, ո՛վ Ագրիպպաս արքայ, անհնազանդ չուզեցի ըլլալ երկնաւոր տեսիլքին,</verse>
				<verse number="20">եւ նախ Դամասկոսի եւ Երուսաղէմի մէջ բնակողներուն, ապա ամբողջ Հրէաստանի գաւառներուն մէջ գտնուողներուն եւ հեթանոսներուն քարոզեցի՝ որ ապաշխարեն եւ Աստուծոյ դառնան, եւ իրենց գործերով ցոյց տան թէ ապաշխարած են։</verse>
				<verse number="21">Այս պատճառով է որ Հրեաներ զիս ձերբակալեցին, երբ տաճարին մէջ կը գտնուէի, եւ փորձեցին զիս սպաննել։</verse>
				<verse number="22">Սակայն մինչեւ այսօր Աստուած օգնեց ինծի, եւ ահա այստեղ կանգնած եմ՝ մեծին ու փոքրին վկայելու համար։ Իմ ըսածներուս մէջ չկայ բան մը որ մարգարէները եւ Մովսէս ըսած չըլլան՝ իբրեւ ապագային կատարուելիք պատգամներ։</verse>
				<verse number="23">Թէ՝ Քրիստոս պիտի չարչարուէր, թէ՝ ինք առաջինը պիտի ըլլար որ մեռելներէն յարութիւն պիտի առնէր՝ փրկութեան լոյսը տալու համար այս ժողովուրդին եւ բոլոր ազգերուն։</verse>
				<verse number="24">Պօղոսի պաշտպանողական վերջին խօսքերուն վրայ՝ Ֆեստոս պոռաց. –Խելքդ թռցուցեր ես, Պօղո՛ս. շատ կարդալը խելքդ թռցուցեր տարեր է։</verse>
				<verse number="25">Պօղոս պատասխանեց. –Խելքս չեմ թռցուցած, ո՛վ գերազանցութիւնդ Ֆեստոս. ընդհակառակը, ճշմարտութեան եւ տրամաբանութեան լեզուով է որ կը խօսիմ։</verse>
				<verse number="26">Այս իրողութիւններուն տեղեակ է Ագրիպպաս արքան. ատոր համար ալ համարձակօրէն կը խօսիմ իրեն։ Չեմ կարծեր որ այս բաներէն ոեւէ մէկը իր ուշադրութենէն վրիպած ըլլայ, քանի որ այս բաները խուլ անկիւնի մը մէջ չէր որ պատահեցան։</verse>
				<verse number="27">Դուն մարգարէներուն կը հաւատա՞ս, Ագրիպպաս արքայ, գիտե՛մ որ կը հաւատաս։</verse>
				<verse number="28">Ագրիպպաս ըսաւ Պօղոսին. –Քիչ կը մնայ որ զիս համոզես եւ քրիստոնեայ դարձնես։</verse>
				<verse number="29">Եւ Պօղոս ըսաւ. –Քի՞չ կը մնայ թէ շատ՝ չեմ գիտեր։ Բայց Աստուծմէ պիտի խնդրէի՝ որ ոչ միայն դուն, այլ բոլոր անոնք որոնք այսօր զիս կը լսեն՝ ճիշդ ինծի պէս ըլլային, սակայն առանց այս շղթաներուն։</verse>
				<verse number="30">Թագաւորը ոտքի ելաւ։ Իրեն հետեւեցան կառավարիչը, Բերնիկէն եւ բոլոր անոնք որոնք միասին նստած էին։</verse>
				<verse number="31">Եւ մինչ սրահէն դուրս կ՚ելլէին, իրարու հետ խօսելով կ՚ըսէին. –Այս մարդուն ըրածը մահուան կամ բանտարկութեան արժանի բան մը չէ։</verse>
				<verse number="32">Իսկ Ագրիպպաս Ֆեստոսին ըսաւ. –Կարելի էր զինք ազատ արձակել, եթէ կայսրին բողոքած չըլլար։</verse>
			</chapter>
			<chapter number="27">
				<verse number="1">Երբ որոշուեցաւ որ նաւով Իտալիա երթանք, Պօղոսը եւ քանի մը ուրիշ բանտարկեալներ յանձնեցին «Կայսերական» կոչուած գունդէն Յուլիոս անունով հարիւրապետի մը։</verse>
				<verse number="2">Բարձրացանք Ատրամիդդական նաւ մը, որ Ասիա նահանգին կողմերէն պիտի անցնէր, ու ճամբայ ելանք։ Մեզի հետ էր նաեւ Արիստարքոս Մակեդոնացին, Թեսաղոնիկէէն։</verse>
				<verse number="3">Երբ յաջորդ օր Սիդոն ոտք դրինք, Յուլիոս մարդասիրութիւն ցուցնելով՝ Պօղոսին արտօնեց որ բարեկամներուն քով երթայ, որպէսզի իր կարիքները հոգան։</verse>
				<verse number="4">Հոնկէ ճամբայ ելլելով՝ Կիպրոսի վարի կողմէն վեր բարձրացանք, քանի հովը մեզի հակառակ կը փչէր։</verse>
				<verse number="5">Ապա Կիլիկիայի եւ Պամփիլիայի ծովէն նաւարկելով՝ հասանք Լիկիա նահանգի Միռա քաղաքը։</verse>
				<verse number="6">Հոն հարիւրապետը Աղեքսանդրիական նաւ մը գտաւ, որ Իտալիա կ՚երթար, եւ մեզ այդ նաւը տարաւ։</verse>
				<verse number="7">Բազմաթիւ օրեր նաւարկեցինք շատ դանդաղ, եւ դժուարաւ Կնիդոսի մօտերը հասանք։ Բայց հովը թոյլ չտուաւ որ ուղիղ շարունակենք. ուստի նաւարկեցինք հարաւ՝ դէպի Կրետէ, Սալմոնէ հրուանդանին կողմէն։</verse>
				<verse number="8">Դժուարութեամբ կղզին եզերելով՝ եկանք տեղ մը որ Գեղեցիկ Նաւահանգիստ կը կոչուէր, եւ որուն մօտիկն էր Լասէա քաղաքը։</verse>
				<verse number="9">Բաւական ժամանակ կորսնցուցած էինք, եւ նաւարկութիւնը արդէն վտանգաւոր դարձած էր, որովհետեւ աշնան սկիզբին հանդիպող ծոմապահութեան օրն ալ անցած էր։ Պօղոս կը յորդորէր զանոնք,</verse>
				<verse number="10">ըսելով. –Ո՛վ մարդիկ, կը տեսնեմ որ հիմա նաւարկելը ո՛չ միայն նաւուն ու բեռներուն մեծ վնաս պիտի հասցնէ, այլ մեր կեանքերն ալ վտանգի պիտի ենթարկէ։</verse>
				<verse number="11">Սակայն հարիւրապետը աւելի նաւապետին ու նաւատիրոջ խօսքը մտիկ կ՚ընէր, քան Պօղոսի։</verse>
				<verse number="12">Եւ քանի նաւահանգիստն ալ շատ յարմար չէր ձմերելու, ճամբորդներուն մեծ մասը համաձայն եղաւ որ հոնկէ ճամբայ ելլեն եւ փորձեն հասնիլ Փիւնիկէ, որ Կրետէի մէկ նաւահանգիստն էր, դէպի հարաւ–արեւմուտք եւ հիւսիս–արեւմուտք նայող, հոն ձմերելու համար.</verse>
				<verse number="13">Երբ հարաւային մեղմ հով մը սկսաւ փչել, ենթադրելով որ կրնան որոշուած տեղը հասնիլ՝ խարիսխները վերցուցին եւ սկսան նաւարկել, առանց հեռանալու Կրետէի ծովափէն։</verse>
				<verse number="14">Բայց շատ չանցած, կղզիին կողմէն փոթորկալից հով մը ելաւ, «հիւսիս–արեւելեան հով» անունով ծանօթ։</verse>
				<verse number="15">Նաւը փոթորիկէն բռնուեցաւ, եւ քանի որ կարելի չէր հովին դէմ երթալ՝ ձգեցինք որ հովէն քշուի։</verse>
				<verse number="16">Մինչ Կլաւդա կոչուած փոքրիկ կղզիի մը հարաւէն կ՚անցնէինք, հազիւ կրցանք փրկել մակոյկը,</verse>
				<verse number="17">որ նաւաստիները վեր քաշեցին։ Յետոյ ապահովութեան համար պարաններով նաւուն մէջքը կապեցին։ Եւ վախնալով որ կրնան երթալ Սիրտիսի ծանծաղուտին մէջ խրիլ, առագաստը իջեցուցին եւ այնպէս յանձնուեցան հովին։</verse>
				<verse number="18">Փոթորիկը կը շարունակէր կատաղօրէն ծեծել մեզ. ուստի յաջորդ օր բեռները ծով թափեցին,</verse>
				<verse number="19">իսկ երրորդ օրը իրենք իրենց ձեռքով նաւուն գործիքներէն մաս մը դուրս նետեցին։</verse>
				<verse number="20">Քանի մը օր ո՛չ արեւուն երեսը տեսանք եւ ո՛չ ալ աստղերուն, իսկ փոթորիկը նոյն թափով կը շարունակուէր. այնպէս որ փրկութեան ամէն յոյս կորսնցուցինք։</verse>
				<verse number="21">Երկար ատենէ ի վեր մարդ բան չէր կերած։ Ուստի Պօղոս ոտքի ելաւ ու մէջտեղ գալով ըսաւ անոնց. –Ո՛վ մարդիկ, պէտք էր մտիկ ընէիք ինծի եւ Կրետէէն չելլէինք։ Այն ատեն այս նեղութիւնը եւ վնասը չէինք կրեր։</verse>
				<verse number="22">Իսկ հիմա կը թելադրեմ որ սիրտ առնէք։ Ձեզմէ ոեւէ մէկուն բան պիտի չըլլայ. միայն նաւն է որ պիտի խորտակուի։</verse>
				<verse number="23">Որովհետեւ գիշերը Աստուծոյ հրեշտակը ինծի երեւցաւ — այն Աստուծոյն՝ որուն կը պատկանիմ եւ որուն կը ծառայեմ —</verse>
				<verse number="24">եւ ըսաւ. «Մի՛ վախնար, Պօղո՛ս, դուն տակաւին կայսրին դիմաց ալ վկայութիւն պիտի տաս։ Եւ ահա Աստուած քեզի շնորհք մը ըրաւ, որ քեզի հետ նաւարկողները բոլորն ալ ողջ մնան»։</verse>
				<verse number="25">Հետեւաբար սի՛րտ առէք, մարդիկ, որովհետեւ կը հաւատամ Աստուծոյ. պիտի ըլլայ ճիշդ այնպէս՝ ինչպէս ինծի ըսաւ։</verse>
				<verse number="26">Մենք կղզիի մը մէկ ափը պէտք է իյնանք։</verse>
				<verse number="27">Տասնըչորրորդ գիշերը, մինչդեռ Ադրիական ծովու ջուրերուն մէջ կը ծփայինք, կէս գիշերին նաւաստիներուն թուեցաւ՝ թէ ցամաքի մը կը մօտենանք։</verse>
				<verse number="28">Խորաչափը նետեցին եւ տեսան որ խորութիւնը շուրջ քառասուն մեթր էր։ Քիչ մըն ալ յառաջանալէ ետք կրկին նետեցին եւ շուրջ երեսուն մեթր ցոյց տուաւ։</verse>
				<verse number="29">Սարսափած, որ չըլլայ թէ յանկարծ ժայռերու զարնուինք, նաւուն ետեւի կողմէն չորս խարիսխներ ձգեցին, եւ անձկութեամբ կը սպասէին որ լուսնայ։</verse>
				<verse number="30">Քիչ ետք նաւաստիները խորհեցան նաւէն փախչիլ, եւ մակոյկը ծով իջեցուցին, պատճառաբանելով՝ թէ առջեւի կողմէն ալ խարիսխ պիտի ձգեն։</verse>
				<verse number="31">Պօղոս հարիւրապետին ու զինուորներուն ըսաւ. –Եթէ այս մարդիկը նաւուն մէջ չմնան՝ դուք չէք կրնար փրկուիլ։</verse>
				<verse number="32">Այն ատեն զինուորները մակոյկին պարանները կտրեցին եւ ձգեցին որ երթայ։</verse>
				<verse number="33">Երբ օրը սկսաւ լուսնալ, Պօղոս բոլորէն խնդրեց որ բան մը ուտեն, ըսելով անոնց. –Այսօր տասնըչորրորդ օրն է որ սպասողական վիճակի մէջ՝ անօթի կը մնաք եւ բան չէք կերած։</verse>
				<verse number="34">Կ՚աղաչեմ որ բան մը ուտէք, որովհետեւ փրկուելու համար սնունդի պէտք ունիք։ Ոեւէ մէկուդ գլուխէն մազ մը իսկ պիտի չկորսուի։</verse>
				<verse number="35">Ասիկա ըսելէ ետք՝ հաց առաւ, բոլորին ներկայութեան շնորհակալութիւն յայտնեց Աստուծոյ, եւ զայն կտրելով՝ սկսաւ ուտել։</verse>
				<verse number="36">Ատոր վրայ բոլորն ալ սիրտ առին եւ իրենք ալ սկսան ուտել։</verse>
				<verse number="37">Նաւուն վրայ բոլորս միասին երկու հարիւր եօթանասունվեց հոգի էինք։</verse>
				<verse number="38">Ուտել կշտանալէ ետք նաւը թեթեւցուցին՝ ցորենը ծով թափելով։</verse>
				<verse number="39">Երբ օրը բացուեցաւ, նաւաստիները չգիտցան թէ երեւցողը ի՛նչ ցամաք է։ Բայց նշմարեցին ծոց մը, որ ծովափ ունէր, եւ կ՚ուզէին հոն հասցնել նաւը, եթէ հնարաւոր ըլլար։</verse>
				<verse number="40">Կտրեցին խարիսխները եւ զանոնք ծովուն մէջ թողուցին։ Ապա քակեցին ղեկերուն պարանները եւ առաջամասի առագաստը բացին հովուն դիմաց, որ դէպի ծովափ կը փչէր։</verse>
				<verse number="41">Բայց նաւը երկու հոսանքներու միջեւ ծանծաղուտի մը հանդիպելով՝ կողի վրայ նստաւ։ Առաջամասը աւազին մէջ խրած՝ անշարժ մնաց, մինչ յետսամասը ալիքներու սաստկութենէն սկսաւ քայքայուիլ։</verse>
				<verse number="42">Զինուորները խորհեցան բանտարկեալները սպաննել, որպէսզի չըլլայ որ ոեւէ մէկը լողալով փախչի։</verse>
				<verse number="43">Բայց որովհետեւ հարիւրապետը կ՚ուզէր Պօղոսը ազատել, արգելք եղաւ անոնց ծրագրին։ Հրամայեց՝ որ լողալ գիտցողները նախ ջուր նետուին ու ցամաք դուրս գան,</verse>
				<verse number="44">իսկ միւսները անոնց հետեւին՝ ոմանք տախտակներուն եւ ոմանք նաւուն միւս կտորներուն կառչելով։ Եւ այդպէս ալ բոլորը ազատեցան եւ ցամաք ելան։</verse>
			</chapter>
			<chapter number="28">
				<verse number="1">Ազատելէ ետք՝ իմացանք թէ կղզիին անունը Մալթա է։ Տեղացիները բացառիկ մարդասիրութիւն ցուցաբերեցին մեզի հանդէպ։</verse>
				<verse number="2">Քանի անձրեւ սկսած էր եւ ցուրտ կ՚ընէր, խարոյկ մը վառեցին եւ անոր շուրջ ընդունեցին մեզ բոլորս։</verse>
				<verse number="3">Պօղոս չոր ճիւղերու խուրձ մը ժողվեց եւ խարոյկին մէջ նետելու վրայ էր, երբ տաքութենէն իժ մը ելաւ խուրձին մէջէն եւ իր ձեռքին փաթթուեցաւ։</verse>
				<verse number="4">Տեղացիները երբ Պօղոսի ձեռքէն կախուած իժը տեսան, սկսան իրարու ըսել. –Անպայմանմարդասպանմընէայսմարդը, որ թէպէտեւ ծովէն ազատեցաւ, բայց աստուածային արդարութիւնը թոյլ չի տար որ ողջ մնայ։</verse>
				<verse number="5">Պօղոս ձեռքը թափ տալով իժը կրակը ձգեց, առանց վնասուելու,</verse>
				<verse number="6">մինչ տեղացիները կը սպասէին որ ուռի կամ յանկարծ իյնայ մեռնի։ Բայց բաւական սպասելէ ետք, երբ տեսան թէ անսովոր բան մը չեղաւ անոր, իրենց կարծիքը փոխեցին եւ սկսան ըսել՝ թէ աստուած մըն է։</verse>
				<verse number="7">Այդ տեղին շրջակայքը կային ագարակներ, որոնք կը պատկանէին կղզիի գլխաւորին՝ Պոպլիոսի։ Այս մարդը երաշխիք տալով՝ մեզ իր տունը ընդունեց եւ երեք օր սիրով հիւրասիրեց։</verse>
				<verse number="8">Պոպլիոսի հայրը հիւանդ պառկած էր ջերմով եւ թանչքի ցաւերով։ Պօղոս անոր սենեակը մտաւ, ձեռքերը անոր գլխուն դնելով աղօթեց եւ բժշկեց զայն։</verse>
				<verse number="9">Ասոր վրայ՝ կղզիին միւս հիւանդները եւս սկսան գալ, եւ բժշկուեցան։</verse>
				<verse number="10">Այս պատճառով ալ ամէն տեսակի պատիւներ ընծայեցին մեզի, եւ երբ պիտի մեկնէինք՝ տուին մեզի ինչ որ պէտք էր։</verse>
				<verse number="11">Երեք ամիս ետք բարձրացանք Աղեքսանդրիական նաւ մը, որ կղզիին մէջ ձմերած էր եւ Երկուորեակ չաստուածներու նշանը կը կրէր։</verse>
				<verse number="12">Իջանք Սիրակուսա եւ երեք օր հոն մնացինք։</verse>
				<verse number="13">Ապա հոնկէ ելանք եւ շրջան մը ընելով հասանք Ռեգիոն։ Օր մը ետք հարաւային հովը սկսաւ փչել, եւ երկու օրէն եկանք Պոտիոլի,</verse>
				<verse number="14">ուր քրիստոնեայ եղբայրներ գտանք, եւ անոնց խնդրանքին վրայ շաբաթ մը հոն մնացինք։ Այսպէս, ի վերջոյ, ուղղուեցանք Հռոմ։</verse>
				<verse number="15">Հռոմի քրիստոնեաները մեր մասին լսելով՝ մեզ դիմաւորելու եկան մինչեւ Ապպիոսի Շուկան եւ Երեք Պանդոկները։ Պօղոս զանոնք տեսնելով՝ շնորհակալութիւն յայտնեց Աստուծոյ եւ սիրտ առաւ։</verse>
				<verse number="16">Երբ Հռոմ մտանք, հարիւրապետը բանտարկեալները զօրապետին յանձնեց, իսկ Պօղոսին արտօնութիւն տրուեցաւ որ առանձին ապրի, իր պահապան զինուորին հսկողութեամբ։</verse>
				<verse number="17">Երեք օր ետք, Պօղոս Հրեաներու գլխաւորները կանչել տուաւ։ Եւ երբ եկան, ըսաւ անոնց. –Եղբայրնե՛ր, ես առանց մեր ժողովուրդին դէմ կամ մեր հայրենի սովորութիւններուն դէմ բան մը գործած ըլլալու՝ Երուսաղէմի մէջ ձերբակալուեցայ եւ յանձնուեցայ Հռոմայեցիներու ձեռքը,</verse>
				<verse number="18">որոնք զիս հարցաքննելէ ետք՝ ուզեցին ազատ արձակել, քանի որ մահուան արժանի յանցանք մը չգտան վրաս։</verse>
				<verse number="19">Սակայն երբ Հրեաներ հակառակեցան ատոր, ստիպուեցայ կայսրին բողոքել, առանց մեր ազգին դէմ ամբաստանութիւն մը ունենալու։</verse>
				<verse number="20">Ճիշդ այդ պատճառով ալ խնդրեցի ձեզ տեսնել եւ խօսիլ, որովհետեւ այս շղթաները կը կրեմ ա՛յն անձին համար՝ որ Իսրայէլի յոյսն էր։</verse>
				<verse number="21">Անոնք իրեն ըսին. –Մենք քու մասիդ ո՛չ նամակ ստացած ենք Հրէաստանէն, ո՛չ ալ մեր եղբայրներէն մէկը եկած պատմած կամ չար բան մը ըսած է քու մասիդ։</verse>
				<verse number="22">Բայց կ՚ուզենք քու կարծիքդ իմանալ, որովհետեւ այս աղանդին մասին մեզի այսքանը ծանօթ է՝ որ անիկա ամէն տեղ հակառակութեան կը հանդիպի։</verse>
				<verse number="23">Յետոյ ժամադրուեցան անոր հետ, եւ որոշուած օրը աւելի մեծ թիւով եկան անոր բնակած տունը։ Եւ Պօղոս առտուընէ մինչեւ իրիկուն անոնց խօսեցաւ Աստուծոյ արքայութեան մասին, եւ Մովսէսի Օրէնքէն ու մարգարէներէն վկայութիւններ բերելով՝ կը փորձէր զանոնք համոզել որ հաւատան Յիսուսի։</verse>
				<verse number="24">Ոմանք համոզուեցան իր խօսքերէն, իսկ ուրիշներ չհաւատացին։</verse>
				<verse number="25">Եւ մինչ այդպէս ալ կը հեռանային, առանց իրարու հետ համաձայնելու, Պօղոս այս մէկ բանն ալ աւելցուց. –Սուրբ Հոգին շատ շիտակ խօսեցաւմեր հայրերուն,</verse>
				<verse number="26">երբ Եսայի մարգարէին բերնով՝ ըսաւ.– «Գնա՛ եւ ըսէ այս ժողովուրդին.– Անդադար պիտի լսէք բայց պիտի չհասկնաք, շարունակ պիտի նայիք բայց պիտի չտեսնէք։</verse>
				<verse number="27">Որովհետեւ այս ժողովուրդին միտքը թանձրացած է. իրենց ականջները խցած են եւ իրենց աչքերը փակած, որպէսզի չըլլայ որ իրենց աչքերը տեսնեն կամ ականջները լսեն եւ միտքերը հասկնան ու դարձի գան, եւ ես զանոնք բժշկեմ»։</verse>
				<verse number="28">Հետեւաբար,– եզրակացուց Պօղոս,– կ՚ուզեմ որ գիտնաք, թէ Աստուած այժմ փրկութեան այս պատգամը հեթանոսներուն կը ղրկէ, եւ անոնք պիտի լսեն։</verse>
				<verse number="29">Այս խօսքին վրայ Հրեաները հեռացան իրմէ, բուռն կերպով վիճաբանելով իրարու հետ։</verse>
				<verse number="30">Լման երկու տարի Պօղոս մնաց իր վարձած տան մէջ, ուր կ՚ընդունէր բոլոր անոնք որոնք իր քով կու գային։</verse>
				<verse number="31">Առանց ոեւէ արգելքի, ամենայն համարձակութեամբ Աստուծոյ արքայութիւնը կը քարոզէր եւ կը սովեցնէր Տէր Յիսուս Քրիստոսի մասին։</verse>
			</chapter>
		</book>
		<book number="45">
			<chapter number="1">
				<verse number="1">Ես, Պօղոս, ծառան եմ Քրիստոս Յիսուսի, որ զիս կանչեց իր առաքեալը ըլլալու եւ պաշտօն տուաւ Աստուծոյ Աւետարանը քարոզելու։</verse>
				<verse number="2">Սուրբ գիրքերուն մէջ արձանագրուած կը գտնէք, թէ Աստուած կանուխէն իր մարգարէներուն միջոցաւ խոստացաւ տալ այս աւետիսը,</verse>
				<verse number="3">որ կը վերաբերի իր Որդիին՝ մեր Տէր Յիսուս Քրիստոսի, որ իբրեւ մարդ՝ Դաւիթի սերունդէն ծնաւ,</verse>
				<verse number="4">բայց որ իբրեւ Աստուծոյ Որդի յայտնուեցաւ, երբ իր Սուրբ Հոգիին զօրութեամբ մեռելներէն յարութիւն առաւ։</verse>
				<verse number="5">Ա՛ն էր որ ինծի առաքեալ ըլլալու շնորհքը տուաւ, որպէսզի իր անունին հաւատալու եւ հնազանդելու հրաւիրեմ բոլոր ազգերը,</verse>
				<verse number="6">որոնց կարգին դուք ալ Յիսուս Քրիստոսի պատկանելու կանչուեցաք։</verse>
				<verse number="7">Ողջո՜յն բոլորիդ որ Հռոմ կը բնակիք. ձեզի՝ որ Աստուած սիրեց եւ իր սուրբ ժողովուրդը ըլլալու կանչեց։ Թող Աստուած մեր Հայրը եւ Տէր Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="8">Նախ Յիսուս Քրիստոսի միջոցաւ իմ Աստուծոյս շնորհակալութիւն կը յայտնեմ ձեր բոլորին համար, որովհետեւ ամբողջ աշխարհի մէջ կը խօսուի ձեր հաւատքին մասին։</verse>
				<verse number="9">Աստուած, որուն կը ծառայեմ հոգիովս՝ իր Որդիին Աւետարանը քարոզելով, վկայ է՝ թէ անդադար կը յիշեմ ձեզ,</verse>
				<verse number="10">եւ միշտ աղօթքներուս մէջ կը խնդրեմ որ Աստուծոյ կամքով յաջողիմ ձեզի գալ։</verse>
				<verse number="11">Որովհետեւ շատ կը փափաքիմ ձեզ տեսնել, որպէսզի ձեզի փոխանցեմ ոեւէ հոգեւոր պարգեւ որ ձեզ ամրապնդելու կը ծառայէ.</verse>
				<verse number="12">այսինքն՝ ձեր մէջ ըլլալով՝ իրար քաջալերենք այն հաւատքով որ ունինք դուք եւ ես։</verse>
				<verse number="13">Բայց կ՚ուզեմ որ գիտնաք, եղբայրնե՛ր, որ բազմիցս մտադրեցի գալ ձեզի, սակայն մինչեւ հիմա արգելքներ ունեցայ։ Որովհետեւ կ՚ուզեմ ձեր մէջ եւս վաստակ ունենալ, ինչպէս ունիմ ուրիշ ազգերու մէջ.</verse>
				<verse number="14">որովհետեւ, ինչպէս ինքզինքս պարտական զգացի թէ՛ Յոյնին եւ թէ՛ ոչ– Յոյնին, թէ՛ իմաստունին եւ թէ՛ անմիտին հանդէպ,</verse>
				<verse number="15">այնպէս ալ պարտական կը զգամ յօժարութեամբ աւետարանել ձեզի, որ Հռոմի մէջ էք։</verse>
				<verse number="16">Ասիկա կ՚ըսեմ, որովհետեւ ամօթ չեմ համարեր Աւետարանը ։ Ընդհակառակը, անիկա Աստուծոյ զօրութիւնն է՝ որ կը փրկէ ամէն հաւատացող, նախ Հրեան, ապա նաեւ ոչ–Հրեան։</verse>
				<verse number="17">Որովհետեւ Աւետարանը կը յայտնէ թէ Աստուած ի՛նչպէս մարդիկը արդար կը սեպէ իրենց հաւատքով՝ որպէսզի հաւատան. ինչպէս որ գրուած է, «Արդարը իր հաւատքով պիտի փրկուի»։</verse>
				<verse number="18">Բայց Աստուծոյ բարկութիւնը երկինքէն պիտի յայտնուի մարդոց անհաւատութեան եւ անիրաւութեան համար, որոնց անիրաւութիւնը թոյլ չի տար որ ճշմարտութիւնը երեւան գայ։</verse>
				<verse number="19">Որովհետեւ Աստուծոյ մասին ինչ որ կարելի է գիտնալ՝ գիտեն արդէն, քանի Աստուած ինք յայտնեց անոնց։</verse>
				<verse number="20">Արդարեւ, աշխարհի ստեղծումէն ի վեր՝ ստեղծագործութեան ընդմէջէն կ՚իմացուին ու կը տեսնուին Աստուծոյ աներեւոյթ յատկանիշները, այսինքն՝ մշտնջենաւոր զօրութիւնը եւ անոր աստուածութիւնը. եւ ասիկա՝ որպէսզի մարդիկ ոեւէ արդարացում չունենան։</verse>
				<verse number="21">Որովհետեւ զԱստուած ճանչնալով հանդերձ՝ իբրեւ Աստուած չփառաւորեցին եւ շնորհակալ չեղան, այլ՝ անհեթեթ խորհուրդներ ունեցան, որով իրենց միտքը անմտութեամբ խաւարեցաւ։</verse>
				<verse number="22">Իրենք զիրենք իմաստուն համարելով՝ յիմարացան,</verse>
				<verse number="23">եւ անմահ Աստուծոյ փառքը յատկացուցին մահկանացու մարդոց, թռչուններու, չորքոտանիներու եւ սողուններու նմանութիւնը եղող պատկերներու։</verse>
				<verse number="24">Այդ պատճառով ալ Աստուած թոյլ տուաւ, որ իրենց սրտի ցանկութիւններով պղծութեան յանձնուին եւ իրենք իրենց մարմինը անպատուեն,</verse>
				<verse number="25">քանի որ Աստուծոյ վերաբերմամբ ճշմարտութեան փոխարէն ստութիւնը նախընտրեցին. արարածներուն յարգանք ընծայեցին եւ զանոնք պաշտեցին, փոխանակ Արարիչը պաշտելու, որ օրհնեալ է յաւիտեան. ամէն ։</verse>
				<verse number="26">Ահա թէ ինչու՝ Աստուած թոյլ տուաւ որ անարգ կիրքերու անձնատուր ըլլան։ Որովհետեւ անոնց էգերը իրենց բնական կարիքները հակաբնական կարիքներու հետ փոխանակեցին։</verse>
				<verse number="27">Նոյնպէս ալ արուները, կիներու հետ բնական յարաբերութիւնը ձգած՝ հակաբնական ախորժակներով իրարու ցանկացին. արուները արուներու հետ խայտառակութիւն կը գործէին, եւ իրենց մոլորութեան արժանի հատուցումը կը ստանային Աստուծմէ։</verse>
				<verse number="28">Այսինքն, քանի որ չուզեցին զԱստուած ճանչնալ, Աստուած ալ թոյլ տուաւ որ անոնք իրենց անարգ միտքերուն անձնատուր եղած՝ ընեն ինչ որ պէտք չէ ընել.</verse>
				<verse number="29">այսինքն՝ լեցուին ամէն տեսակ անիրաւութեամբ, պոռնկութեամբ, անզգամութեամբ, ագահութեամբ, չարութեամբ, եւ ըլլան նախանձոտ, սպանող, հակառակասէր, նենգ, չարաբարոյ, բամբասող,</verse>
				<verse number="30">չարախօս, աստուածատեաց, անամօթ, ամբարտաւան, ինքնահաւան, չարիք հնարող, ծընողք անարգող,</verse>
				<verse number="31">անմիտ, խոստմնադրուժ, անգութ, անհաշտ եւ անողորմ։</verse>
				<verse number="32">Եւ գիտնալով հանդերձ Աստուծոյ դատաստանը, թէ այսպիսի բաներ ընողները մահուան արժանի են, ո՛չ միայն իրենք կ՚ընեն, այլ նաեւ հաւանութիւն կու տան ընողներուն։</verse>
			</chapter>
			<chapter number="2">
				<verse number="1">Ուստի արդարացում չունիս, ո՛վ մարդ, դուն՝ որ ուրիշները կը դատես, որովհետեւ ի՛նչ բանով որ ընկերդ կը դատես՝ ինքզինքդ կը դատապարտես, քանի որ նոյն բաները դուն ալ կը գործես, դուն՝ որ կը դատես։</verse>
				<verse number="2">Որովհետեւ գիտենք, թէ Աստուած ճշմարիտ դատաստանով պիտի դատէ անոնք որ այսպիսի բաներ կ՚ընեն։</verse>
				<verse number="3">Արդ, ո՛վ մարդ, դուն որ այսպիսի բաներ ընողները կը դատես՝ բայց դուն ինքդ նոյն բաները կ՚ընես, կը խորհի՞ս թէ դուն Աստուծոյ դատաստանէն զերծ պիտի մնաս։</verse>
				<verse number="4">Կամ կ՚արհամարհե՞ս անոր անչափքաղցրութիւնը, ներողամտութիւնը եւ համբերատարութիւնը, երբ գիտես որ Աստուծոյ քաղցրութիւնն է որ քեզ ապաշխարութեան կը բերէ։</verse>
				<verse number="5">Քու կարծրութեամբդ եւ չզղջացող սրտովդ միայն բարկութիւն է որ կը դիզես քեզի համար, երբ բարկութեան օրը գայ եւ Աստուծոյ արդար դատաստանը յայտնուի։</verse>
				<verse number="6">Որովհետեւ Աստուած իւրաքանչիւրին պիտի հատուցանէ՝ անոր գործերուն համաձայն։</verse>
				<verse number="7">Յաւիտենական կեանք պիտի տայ անոնց՝ որոնք բարի գործերու մէջ յարատեւելով փառք ու պատիւ եւ անմահութիւն կը փնտռեն.</verse>
				<verse number="8">իսկ բարկութիւն եւ զայրոյթ պիտի վերապահէ անոնց՝ որոնք հակառակութենէ տարուած՝ չեն հաւանիր ճշմարտութեան, այլ անիրաւութեան մէջ կը մնան։</verse>
				<verse number="9">Նեղութիւն ու տառապանք կը սպասէ բոլոր անոնց՝ որոնք չարիք կը գործեն, նախ Հրեային եւ ապա ոչ–Հրեային։</verse>
				<verse number="10">Իսկ փառք ու պատիւ եւ խաղաղութիւն բոլոր անոնց՝ որոնք բարիք կը գործեն, նախ Հրեային եւ ապա ոչ–Հրեային։</verse>
				<verse number="11">Որովհետեւ Աստուած խտրութիւն չի դներ մարդոց միջեւ։</verse>
				<verse number="12">Անոնք որոնք առանց Աստուծոյ Օրէնքը ճանչնալու մեղանչեցին՝ առանց այդ Օրէնքին պիտի պատժուին, իսկ անոնք որ Օրէնքը գիտնալով մեղանչեցին՝ Օրէնքին համաձայն պիտի դատապարտուին.</verse>
				<verse number="13">որովհետեւ Օրէնքը գիտցողները չէ՛ որ կ՚արդարանան Աստուծոյ առջեւ, այլ՝ Օրէնքը գործադրողները պիտի արդարանան։</verse>
				<verse number="14">Օրինակ, հեթանոսները Աստուծոյ Օրէնքը չունին. բայց երբ բնականօրէն Օրէնքին պահանջները կը գործադրեն, Օրէնքը չունենալով՝ նոյնինքն իրենք են իրենց Օրէնքը։</verse>
				<verse number="15">Անոնք ցոյց կու տան որ Աստուծոյ Օրէնքին պահանջները իրենց սիրտերուն մէջ գրուած ունին, որուն կը վկայէ նաեւ իրենց խիղճը, երբ իրենց դատողութիւնները զիրենք կը յանդիմանեն կամ կ՚արդարացնեն։</verse>
				<verse number="16">Այո՛, իւրաքանչիւրը իր ունեցած օրէնքով պիտի դատուի, այն օրը՝ երբ Աստուած մարդոց ծածուկ գործերը պիտի դատէ Յիսուս Քրիստոսի ձեռքով, ինչպէս որ աւետարանեցի ձեզի։</verse>
				<verse number="17">Արդ, դուն որ ինքզինքդ Հրեայ կը կոչես եւ Օրէնքին ապաւինած՝ Աստուծմով կը պարծենաս,</verse>
				<verse number="18">դուն որ գիտես անոր կամքը եւ Օրէնքէն սորված ըլլալով՝ կրնաս զանազանել լաւն ու վատը,</verse>
				<verse number="19">դուն որ համոզուած ես թէ առաջնորդ ես կոյրերուն, լոյս՝ խաւարի մէջ եղողներուն,</verse>
				<verse number="20">խրատիչ՝ անմիտներուն, ուսուցիչ՝ մանուկներուն, եւ համոզուած ես թէ Օրէնքը իր մէջ ունի իսկական գիտութիւնն ու ճշմարտութիւնը,</verse>
				<verse number="21">ի վերջոյ, դուն որ ուրիշին կ՚ուսուցանես՝ ինքզինքիդ չե՞ս ուսուցաներ։ Դուն որ կը քարոզես չգողնալ՝ կը գողնա՞ս։</verse>
				<verse number="22">Դուն որ կ՚ըսես՝ «Մի՛ շնար», կը շնա՞ս։ Դուն որ կուռքերէն կը գարշիս՝ անոնց տաճարներուն մէջ կողոպո՞ւտ կ՚ընես։</verse>
				<verse number="23">Դուն որ Օրէնքով կը պարծենաս՝ զԱստուած անապատուած չե՞ս ըլլար Օրէնքը խախտելով։</verse>
				<verse number="24">Արդարեւ, «Ձեր պատճառով հեթանոսներ Աստուծոյ անունը կ՚անարգեն», ինչպէս գրուած է։</verse>
				<verse number="25">Թլփատութիւնը օգուտ կ՚ունենայ միայն՝ եթէ Օրէնքը գործադրես. իսկ եթէ Օրէնքը խախտես՝ թլփատուած ըլլալովդ հանդերձ անթլփատ հեթանոսի պէս կ՚ըլլաս։</verse>
				<verse number="26">Իսկ եթէ անթլփատ հեթանոսը Օրէնքին պահանջած իրաւունքը գործադրէ՝ անոր անթլփատութիւնը թլփատութիւն չի՞ համարուիր.</verse>
				<verse number="27">եւ մարմինով անթլփատ եղողը Օրէնքին գործադրութեամբ դատապարտած չ՚ը՞լլար քեզ՝ որ աստուածային գիրքերով ու թլփատութեամբ քեզիտրուած Օրէնքին հանդէպյանցաւոր ես։</verse>
				<verse number="28">Որովհետեւ արտաքնապէս Հրեայ եղողը չէ՛ իսկական Հրեան, ո՛չ ալ մարմնական թլփատութիւնն է իսկական թլփատութիւնը.</verse>
				<verse number="29">այլ՝ ներքնապէս Հրեայ եղողն է Հրեան, եւ իսկական թլփատութիւնը սրտի՛ թլփատութիւնն է, այսինքն՝ Սուրբ Հոգիին համաձայն ապրիլն է եւ ո՛չ թէ գրաւոր Օրէնքին համաձայն ապրիլը։ Այդպիսին մարդոցմէ չէ որ կը գովուի, այլ՝ Աստուծմէ։</verse>
			</chapter>
			<chapter number="3">
				<verse number="1">Ի՞նչ է ուրեմն Հրեային առաւելութիւնը, եւ ի՞նչ էթլփատութեան օգուտը։</verse>
				<verse number="2">Առաւելութիւնները շատ են եւ ամէն տեսակի։ Եւ առաջին հերթին այն՝ որ Աստուծոյ պատգամները իրենց վստահուեցան։</verse>
				<verse number="3">Իսկ եթէ անոնցմէ ոմանք հաւատարիմ չմնացին, միթէ անոնց անհաւատարմութիւնը արգե՞լք պիտի ըլլար որ Աստուած ինք հաւատարիմ մնայ։</verse>
				<verse number="4">Բնա՛ւ երբեք։ Աստուած ճշմարիտ դուրս պիտի գայ, եւ բոլոր մարդիկ՝ սուտ. ինչպէս որ գրուած է.– «Ուստի արդար ես, ի՛նչ վճիռ ալ արձակես. իրաւունք ունիս, ի՛նչ պատիժ ալ սահմանես։ Որպէսզի արդար ճանչցուիս քու վճիռներուդ մէջ եւ յաղթական դուրս գաս քու դատաստաններուդ մէջ։»</verse>
				<verse number="5">Իսկ եթէ մեր անիրաւ ըլլալն է որ Աստուծոյ արդարութիւնը ի յայտ կը բերէ, ի՞նչ ըսենք. իբրեւ մարդ կը հարցնեմ.– Միթէ անարդա՞ր է Աստուած, որ մեզի հանդէպ բարկութիւն կը ցուցաբերէ։</verse>
				<verse number="6">Ո՛չ, բնա՛ւ։ Ապա թէ ոչ՝ ի՞նչպէս պիտի դատէ Աստուած աշխարհը։</verse>
				<verse number="7">Բայց եթէ իմ ստութեամբս Աստուծոյ ճշմարիտ ըլլալը կը շեշտուի՝ իր փառքին համար, ալ ինչո՞ւ համար ես իբրեւ մեղաւոր կը դատապարտուիմ։</verse>
				<verse number="8">Եւ արդեօք ըսե՞նք, ինչպէս ոմանք զրպարտութեամբ խօսքեր կը վերագրեն մեզի, որպէս թէ ըսած ըլլանք՝ «Չարիք գործենք որ բարիք յառաջ գայ»։ Այդպիսի մարդիկ արդարօրէն պիտի դատապարտուին։</verse>
				<verse number="9">Ի՞նչ ըսենք ուրեմն. մենք՝ Հրեաներս բանով մը աւելի՞ լաւ ենք քան հեթանոսները ։ Ո՛չ, ոչ մէկ բանով։ Ահա թէ ինչու՝ սկիզբէն իսկ մեղադրեցի բոլոր մարդիկը, ըլլա՛յ Հրեայ, ըլլա՛յ հեթանոս, ըսելով՝ թէ բոլորն ալ մեղքի տակ են։</verse>
				<verse number="10">Ինչպէս որ Սուրբ գիրքը կ՚ըսէ.– «Մէկ հատիկ արդար իսկ չկայ,</verse>
				<verse number="11">չկայ իմաստուն մը որ զԱստուած փնտռէ։</verse>
				<verse number="12">Ամէնքն ալ խոտորեցան, բոլորն ալ անպէտ դարձան. չկայ մէկը, որ շիտակը գործէ. չկայ մէկը, ո՛չ իսկ մէկը։</verse>
				<verse number="13">Բացուած գերեզման է կոկորդն անոնց, եւ նենգութեան գործիք են դարձած լեզուներն անոնց։ Իժի թոյն կայ պահուած անոնց խօսքերուն տակ։</verse>
				<verse number="14">Անէծքով ու դառնութեամբ լեցուն է բերանն անոնց։</verse>
				<verse number="15">Անմեղ արիւն թափելու չեն վարանիր.</verse>
				<verse number="16">իրենց ընթացքով՝ միայն կործանումի ու դժբախտութեան պատճառ կ՚ըլլան։</verse>
				<verse number="17">Խաղաղութեան ճամբան չճանչցան։</verse>
				<verse number="18">Աստուծոյ վախը չունին իրենց աչքերուն առջեւ»։</verse>
				<verse number="19">Գիտենք որ Օրէնքը ինչ որ կ՚ըսէ՝ Օրէնքին ենթակայ մարդոց է որ կ՚ըսէ, որպէսզի ամէն բերան գոցուի եւ ամբողջ աշխարհ Աստուծոյ հանդէպ իր յանցաւոր ըլլալը ճանչնայ։</verse>
				<verse number="20">Ահա թէ ինչու՝ «Աստուծոյ առջեւ ոեւէ մէկը պիտի չարդարանայ» Օրէնքին գործադրութեամբ, որովհետեւ Օրէնքով է որ կը գիտնանք թէ ի՛նչ է մեղքը։</verse>
				<verse number="21">Բայց հիմա Աստուած ցոյց տուաւ, թէ մարդիկը արդարացնելու իր կերպը կապ չունի Օրէնքին հետ, թէպէտ նոյնինքն Օրէնքն ու մարգարէները կը վկայեն այդ մասին։</verse>
				<verse number="22">Առանց խտրութեան, բոլոր անոնք որոնք Քրիստոս Յիսուսի կը հաւատան, Աստուծոյ առջեւ կ՚արդարանան։</verse>
				<verse number="23">Արդարեւ, թէպէտ բոլոր մարդիկ մեղանչեցին եւ Աստուծոյ փառքէն զրկուած կը մնան,</verse>
				<verse number="24">սակայն Աստուած զանոնք կ՚արդարացնէ իր ձրիօրէն պարգեւած շնորհքովը, Քրիստոս Յիսուսի փրկագործութեան միջոցաւ։</verse>
				<verse number="25">Որովհետեւ Աստուած նախասահմանեց, որ Քրիստոս իր թափած արիւնով քաւութեան միջոց ըլլայ անոնց՝ որոնք իրեն կը հաւատան։ Անցեալին մէջ Աստուած իր արդարութիւնը ցոյց կու տար՝ անյիշաչար գտնուելով մարդոց գործած մեղքերուն հանդէպ.</verse>
				<verse number="26">իսկ ներկայիս, նոյն իր արդարութիւնը կը յայտնէ՝ մեղքերուն թողութիւն շնորհելով, ցոյց տալով թէ արդար է ինք եւ կ՚արդարացնէ ոեւէ մէկը որ Քրիստոսի կը հաւատայ։</verse>
				<verse number="27">Պարծենալիք բան կը մնա՞յ. բացարձակապէս ոչ։ Կրնա՞նք պարծենալ՝ թէ Օրէնքին միջոցաւ կամ մեր գործերով կ՚արդարանանք։ Ո՛չ. այլ՝ հաւատքով։</verse>
				<verse number="28">Հետեւաբար կ՚եզրակացնենք, թէ մարդ հաւատքո՛վ կ՚արդարանայ, առանց Օրէնքի գործերուն։</verse>
				<verse number="29">Արդարեւ, Աստուած միայն Հրեաներո՞ւն Աստուածն է. հեթանոսներուն ալ Աստուածը չէ՞։ Այո՛, նաեւ հեթանոսներունն է։</verse>
				<verse number="30">Որովհետեւ մէկ է Աստուած՝ որ կ՚արդարացնէ թէ՛ թլփատութենէ եկող Հրեան՝ իր հաւատքով, եւ թէ՛ անթլփատութենէ եկող հեթանոսը՝ նոյն հաւատքով։</verse>
				<verse number="31">Արդ, Օրէնքը ջնջա՞ծ կ՚ըլլանք մեր հաւատքով։ Բնա՛ւ երբեք։ Ընդհակառակը, հաստատած կ՚ըլլանք։</verse>
			</chapter>
			<chapter number="4">
				<verse number="1">Արդ, ի՞նչ ըսենք Աբրահամի, մեր ազգին նախահօրմասին. ի՞նչպէս արդարացաւ։</verse>
				<verse number="2">Եթէ Աբրահամ իր գործերով արդարացած ըլլար՝ կրնար պարծենալ. բայց ո՛չ Աստուծոյ քով։</verse>
				<verse number="3">Ի՞նչ կ՚ըսէ Ծննդոց գիրքը. «Աբրահամ հաւատաց Աստուծոյ, եւ այդ հաւատքին համար ալ Աստուած զինք արդար համարեց»։</verse>
				<verse number="4">Չէ՞ որ ոեւէ գործ կատարած մարդու համար իր վարձատրութիւնը շնորհք չի համարուիր, այլ՝ իրաւունք.</verse>
				<verse number="5">իսկ անոր՝ որ ոեւէ գործ կատարած չէ եւ սակայն կը հաւատայ Աստուծոյ՝ որ մեղաւորը կ՚արդարացնէ, անոր պարագային հաւատալը արդարութիւն կը համարուի։</verse>
				<verse number="6">Դաւիթ ինք ալ երանի կու տայ այն մարդուն, զոր Աստուած արդար կը համարէ առանց գործերու.–</verse>
				<verse number="7">«Երանի՜ անոնց՝ որոնք իրենց յանցանքներուն թողութիւն ստացան, որոնց մեղքերը Տէրը ներեց։</verse>
				<verse number="8">Երանի՜ այն մարդուն, որուն մեղքը Տէրը նկատի չ՚առներ»։</verse>
				<verse number="9">Արդ, Դաւիթի տուած այս երանութիւնը միայն թլփատուածներո՞ւն է. ո՛չ, այլ նաեւ անոնց՝ որոնք թլփատուած չեն։ Որովհետեւ յիշեցինք, թէ «Աբրահամ հաւատաց, եւ Աստուած զինք արդար համարեց»։</verse>
				<verse number="10">Ե՞րբ տեղի ունեցաւ ասիկա. թլփատութիւնը ընդունելէ՞ն ետք, թէ երբ տակաւին անթլփատ վիճակի մէջ։ Յստակ է որ թլփատութենէն ետք չէր, այլ անթլփատ վիճակի մէջ։</verse>
				<verse number="11">Եւ թլփատութիւնը Աստուծմէ ստացաւ որպէս նշան եւ կնիք՝ անթլփատ վիճակի մէջ իր ցուցաբերած հաւատքով արդարացած ըլլալուն, որպէսզի ատով հայրը ըլլայ բոլոր անոնց՝ որոնք առանց թլփատուած ըլլալու կը հաւատան, որպէսզի անոնք եւս արդար համարուին,</verse>
				<verse number="12">եւ նաեւ ըլլայ հայրը անոնց՝ որոնք թլփատուած են. բայց ո՛չ թէ պարզապէս թլփատուած ըլլալնուն համար, այլ անոնց՝ որոնք կ՚ընթանան նոյն հաւատքին հետքերով, որ մեր հայրը Աբրահամ ցուցաբերեց անթլփատ վիճակի մէջ։</verse>
				<verse number="13">Արդ, Աբրահամի եւ անոր սերունդին եղած խոստումը՝ թէ աշխարհը պիտի ժառանգեն՝ Օրէնքին միջոցաւ չէր որ տրուեցաւ, այլ հաւատքին՝ որով արդար սեպուեցաւ։</verse>
				<verse number="14">Որովհետեւ եթէ Օրէնքին հետեւորդներն են խոստումին ժառանգորդները, ապա ուրեմն զուր է հաւատքը եւ անօգուտ է խոստումը։</verse>
				<verse number="15">Որովհետեւ Օրէնքը միայն Աստուծոյ բարկութիւնը կը շարժէ՝ զայն չգործադրողին դէմ. իսկ ուր որ օրէնք չկայ՝ օրինազանցութիւն ալ չկայ։</verse>
				<verse number="16">Այս պատճառով ալ, մարդ իր հաւատքով է որ Աստուծոյ ժառանգորդ կը դառնայ, որպէսզի ատիկա շնորհքի արդիւնք ըլլայ եւ խոստումը ի զօրու ըլլայ Աբրահամի ամբողջ սերունդին, այսինքն՝ ո՛չ միայն անոնց՝ որոնք Օրէնքին միջոցաւ եկած են Աստուծոյ, այլ նաեւ անոնց՝ որոնք հաւատքի ճամբով կու գան, Աբրահամի պէս՝ որ մեր բոլորին հայրն է.</verse>
				<verse number="17">ինչպէս գրուած ալ է. «Բազմաթիւ ազգերու հայր ըրի քեզ», քանի որ Աբրահամ հաւատաց Աստուծոյ՝ որ կը կենդանացնէ մեռեալները եւ գոյութիւն ունեցողի պէս կը կանչէ անոնք՝ որ տակաւին գոյութիւն չունին։</verse>
				<verse number="18">Արդարեւ, հակառակ ոեւէ յոյս չըլլալուն՝ Աբրահամ յուսաց եւ հաւատաց թէ «բազմաթիւ ազգերու հայր» պիտի ըլլայ, ինչպէս որ Աստուած իրեն ըսած էր. «Այսպէս պիտի բազմացնեմ քու սերունդդ»։</verse>
				<verse number="19">Եւ Աբրահամ իր հաւատքին մէջ չտկարացաւ. հակառակ շուրջ հարիւր տարեկան ըլլալուն՝ չնայեցաւ իր մարմինին, որ արդէն մեռածի պէս էր, ո՛չ ալ նայեցաւ Սառայի արգանդին ամլութեան։</verse>
				<verse number="20">Բնաւ անհաւատութեամբ չտարակուսեցաւ Աստուծոյ խոստումին, այլ հաւատքով զօրացաւ եւ փառք տուաւ Աստուծոյ.</verse>
				<verse number="21">այն հաստատ համոզումով՝ թէ Աստուած որ խոստացաւ՝ կրնայ նաեւ կատարել։</verse>
				<verse number="22">Ահա թէ ինչու՝ «Աստուած զինք արդար համարեց»։</verse>
				<verse number="23">Բայց միայն Աբրահամի համար չէր գրուածը, թէ «Աստուած զինք արդար համարեց»,</verse>
				<verse number="24">այլ նաեւ մեզի համար։ Աստուած մե՛զ եւս արդար պիտի համարէ մեր հաւատքին համար, որովհետեւ կը հաւատանք իրեն՝ որ մեռելներէն յարուցանեց Յիսուսը, մեր Տէրը,</verse>
				<verse number="25">որ իր կեանքը տուաւ մեր յանցանքները ջնջելու համար, եւ յարութիւն առաւ՝ մեզ արդարացնելու համար։</verse>
			</chapter>
			<chapter number="5">
				<verse number="1">Հիմա որ ա՛լ հաւատքով արդարացած ենք, մեր Տիրոջ Յիսուս Քրիստոսի միջոցաւ հաշտուած ենք Աստուծոյ հետ։</verse>
				<verse number="2">Քրիստոս ինք մեզի համար կարելի դարձուց՝ հաւատքով հասնիլ այն շնորհքին, որուն մէջ կ՚ապրինք հիմա եւ կը պարծենանք՝ Աստուծոյ փառքին արժանանալու յոյսով։</verse>
				<verse number="3">Եւ ոչ միայն այսքան. այլ տակաւին կը պարծենանք նաեւ մեր նեղութեանց մէջ, գիտնալով որ նեղութիւնները մեզի համբերութիւն կու տան,</verse>
				<verse number="4">համբերութիւնը՝ տոկունութիւն, տոկունութիւնը՝ յոյս,</verse>
				<verse number="5">իսկ յոյսը երբեք ամօթով չի ձգեր, որովհետեւ Աստուծոյ սէրը տեղ գտած է մեր սիրտերուն մէջ՝ մեզի տրուած Սուրբ Հոգիին միջոցաւ։</verse>
				<verse number="6">Որովհետեւ մինչ անկարող էինք փրկութեան հասնելու՝ Քրիստոս յարմար ժամանակին մեռաւ մեզի՝ մեղաւորներուս համար։</verse>
				<verse number="7">Արդարեւ, հազիւ թէ գտնուի մէկը որ յանձն առնէ արդարի մը համար մեռնիլ. թերեւս գտնուի մէկը որ բարի մարդու մը սիրոյն համարձակի մահը յանձն առնել։</verse>
				<verse number="8">Բայց Աստուած մեզի հանդէպ իր սէրը յայտնեց անով՝ որ երբ տակաւին մեր մեղքերուն մէջ էինք՝ Քրիստոս մեզի համար մեռաւ։</verse>
				<verse number="9">Իսկ հիմա որ իր արիւնով արդարացած ենք՝ որքա՜ն աւելի վստահութեամբ կրնանք ըսել՝ թէ Քրիստոսով պիտի փրկուինք Աստուծոյ բարկութենէն։</verse>
				<verse number="10">Որովհետեւ, եթէ Աստուած իր Որդիին մահովը մեզ իր հետ հաշտեցուց դեռ այն ատեն՝ երբ տակաւին թշնամի էինք իրեն, հիմա որ ա՛լ հաշտուած ենք՝ որքա՜ն աւելի վստահութեամբ կրնանք ըսել՝ թէ պիտի փրկուինք Քրիստոսի կեանքով։</verse>
				<verse number="11">Եւ ոչ միայն այսքան. այլ տակաւին կը պարծենանք նաեւ Աստուծմով, մեր Տիրոջ Յիսուս Քրիստոսի շնորհիւ, որուն միջոցաւ հիմա հաշտուեցանք Աստուծոյ հետ։</verse>
				<verse number="12">Մէկ անձի մը պատճառով էր որ մեղքը աշխարհ մտաւ, եւ մեղքին պատճառով աշխարհ մտաւ մահը։ Եւ այսպիսով մահը տիրեց բոլոր մարդոց. որովհետեւ բոլորն ալ մեղք գործեցին։</verse>
				<verse number="13">Մեղքը աշխարհի մէջ էր, ուրեմն, դեռ Օրէնքը չեկած. բայց մեղքը նկատի չէր առնուեր, քանի Օրէնք չկար։</verse>
				<verse number="14">Եւ սակայն Ադամէն սկսեալ մինչեւ Մովսէս մահը թագաւորեց նոյնիսկ անոնց վրայ՝ որոնք Ադամի գործած անհնազանդութեան մեղքը չգործեցին։ Իսկ Ադամ նախօրինակն էր անոր՝ որ պիտի գար։</verse>
				<verse number="15">Բայց նախ՝ յստակ տարբերութիւն մը կայ մեղքին եւ շնորհքին միջեւ. որովհետեւ եթէ ճշմարիտ է որ մէկուն յանցանքով բոլորը մեռան, շատ աւելի ճշմարիտ է՝ որ Աստուած միակ մարդու մը՝ Յիսուս Քրիստոսի շնորհիւ իր շնորհքն ու պարգեւը առատացուց բոլորին վրայ։</verse>
				<verse number="16">Ապա՝ դարձեալ տարբերութիւն կայ մէկուն մեղանչումով յառաջ եկած արդիւնքին եւ շնորհքին միջեւ. որովհետեւ մինչ մէկուն մեղանչումով աստուածային դատաստանը դատապարտութեան տակ կ՚առնէր բոլորը, շնորհքը՝ հակառակ բոլորին մեղանչումին՝ կ՚արդարացնէ զանոնք։</verse>
				<verse number="17">Որովհետեւ, եթէ ճշմարիտ է որ միակ մարդու մը պատճառով, մէկ հոգիին յանցանքով մահը թագաւորեց, ո՛րքան աւելի ճշմարիտ է՝ որ Աստուծոյ առատ շնորհքն ու արդարութեան պարգեւը ստացողները պիտի թագաւորեն կեանքի մէջ, միակ անձի մը՝ Յիսուս Քրիստոսի միջոցաւ։</verse>
				<verse number="18">Հետեւաբար, ինչպէս որ մէկ հոգիին յանցանքով բոլոր մարդիկ դատապարտութեան ենթակայ եղան, այնպէս ալ մէկ հոգիին արդար գործով բոլոր մարդիկ կ՚արդարանան ու կեանք կ՚ունենան։</verse>
				<verse number="19">Որովհետեւ, ինչպէս մէկ մարդու անհնազանդութեամբ բոլորը մեղաւոր եղան, այնպէս ալ մէկ հոգիին հնազանդութեամբ բոլորը պիտի արդարանան։</verse>
				<verse number="20">Մինչ այդ, Օրէնքը գալով՝ յանցանքը շատցաւ։ Միւս կողմէ, ուր որ մեղքը շատցաւ՝ այնտեղ Աստուծոյ շնորհքը աւելի առատացաւ։</verse>
				<verse number="21">Որպէսզի, ինչպէս որ մեղքը թագաւորեց՝ մահ պատճառելով, այնպէս ալ շնորհքը թագաւորէ՝ մարդիկը արդարութեամբ յաւիտենական կեանքի սահմանելու համար, մեր Տիրոջ Յիսուս Քրիստոսի միջոցաւ։</verse>
			</chapter>
			<chapter number="6">
				<verse number="1">Ի՞նչ ըսենք, ուրեմն շարունակե՞նք մեղքի մէջ մնալ, որպէսզի Աստուծոյ շնորհքը բազմանայ։</verse>
				<verse number="2">Քա՛ւ լիցի։ Մենք որ մեղքին համար մեռանք՝ ի՞նչպէս կրնանք տակաւին մեղքի մէջ ապրիլ։</verse>
				<verse number="3">Չէ՞ք գիտեր, թէ մենք՝ որ Յիսուս Քրիստոսի միանալով մկրտուեցանք՝ մկրտութեամբ անոր մահուան հաղորդակից դարձանք։</verse>
				<verse number="4">Այսինքն, մկրտութեամբ անոր հետ միասին թաղուեցանք եւ մահուան հաղորդ եղանք, որպէսզի ինչպէս Քրիստոս Հօրը փառքով յարութիւն առաւ մեռելներէն, նոյնպէս ալ մենք նորոգուած կեանքով ապրինք։</verse>
				<verse number="5">Եթէ Քրիստոսի կցորդ եղանք՝ իրեն պէս մեռնելով, նոյնպէս իրեն կցորդ պիտի ըլլանք՝ իրեն հետ յարութիւն առնելով։</verse>
				<verse number="6">Գիտենք թէ մեր մէջ եղող հին մարդը անոր խաչակից եղաւ՝ որպէսզի մեղանչական մարդը մեռնի, որպէսզի այլեւս մեղքին չծառայենք։</verse>
				<verse number="7">Որովհետեւ երբ մէկը կը մեռնի՝ ա՛լ ազատած է մեղքէն։</verse>
				<verse number="8">Քանի մենք մեռանք Քրիստոսի հետ, կը հաւատանք թէ նաեւ անոր հետ պիտի ապրինք։</verse>
				<verse number="9">Գիտենք թէ Քրիստոս մեռելներէն յարութիւն առաւ եւ այսուհետեւ չի մեռնիր, այլեւս մահը չի կրնար անոր տիրել։</verse>
				<verse number="10">Երբ մեռաւ՝ մեղքին համար մեռաւ, միակ անգամուան մը համար, եւ հիմա որ կենդանի է՝ Աստուծոյ համար կենդանի է։</verse>
				<verse number="11">Նոյնպէս ալ դուք, դուք ձեզ մեռած համարեցէք մեղքին համար եւ կենդանի՝ Աստուծոյ համար, մեր Տիրոջ Յիսուս Քրիստոսի միջոցաւ։</verse>
				<verse number="12">Այսուհետեւ մեղքը թող չթագաւորէ ձեր մահկանացու մարմիններուն մէջ, զանոնք իր ցանկութեանց հնազանդեցնելով։</verse>
				<verse number="13">Մեղքին անձնատուր մի՛ ըլլաք, ձեր անդամները անիրաւութեան գործիք դարձնելով, այլ՝ որպէս մահուընէ կեանքի եկած մարդիկ՝ դուք ձեզ Աստուծոյ յանձնեցէք եւ ձեր մարմինները Աստուծոյ ձեռքին մէջ արդարութեան գործիք դարձուցէք։</verse>
				<verse number="14">Մեղքը ձեր վրայ պէտք չէ իշխէ, քանի դուք Օրէնքին ենթակայ չէք, այլ՝ շնորհքին։</verse>
				<verse number="15">Ուրեմն ի՞նչ. քանի շնորհքին ենթակայ ենք եւ ոչ Օրէնքին, մե՞ղք գործենք։ Բնա՛ւ երբեք։</verse>
				<verse number="16">Լաւ գիտցէք, թէ որո՛ւ ծառայութեան որ նուիրուիք եւ հնազանդիք՝ անոր ծառան եղած կ՚ըլլաք։ Մեղքին ծառայելով՝ մահուան կ՚ենթարկուիք, մինչ Աստուծոյ հնազանդելով՝ կ՚արդարանաք։</verse>
				<verse number="17">Գոհութիւն Աստուծոյ, որ թէպէտ ժամանակ մը մեղքին ծառայ դարձած էիք, բայց որովհետեւ սրտանց հնազանդեցաք ձեզիաւանդուած վարդապետութեան օրինակին,</verse>
				<verse number="18">մեղքի տիրապետութենէն ազատեցաք եւ արդարութեան ծառայ դարձաք։</verse>
				<verse number="19">Ծառայի օրինակով կը խօսիմ, որովհետեւ այդպէս աւելի հասկնալի է ձեզի։ Ինչպէս որ ժամանակ մը ձեր մարմինները անօրէնութեան տուած՝ պղծութեան եւ անօրէնութեան կը ծառայէիք, այնպէս ալ հիմա սրբութեան տուէք ձեր մարմինները եւ արդարութեան ծառայեցէք։</verse>
				<verse number="20">Երբ մեղքին ծառայ էիք, հեռու էիք արդարութենէն։</verse>
				<verse number="21">Ի՞նչ շահեցաք այն ժամանակուան ձեր գործերէն, որոնցմէ կ՚ամչնաք հիմա. որովհետեւ անոնց հետեւանքը մահ է։</verse>
				<verse number="22">Բայց հիմա մեղքին տիրապետութենէն ազատ էք եւ Աստուծոյ ծառաները։ Ձեր շահը սրբութեան նուիրուած կեանք մըն է, որուն արդիւնքը պիտի ըլլայ յաւիտենական կեանքը ։</verse>
				<verse number="23">Որովհետեւ մեղքին վարձրատրութիւնը մահ է, մինչ Աստուած որպէս ձրի պարգեւ՝ յաւիտենական կեանք կու տայ մեր Տիրոջ Յիսուս Քրիստոսի միջոցաւ։</verse>
			</chapter>
			<chapter number="7">
				<verse number="1">Դուք՝ իբրեւ Օրէնքին քաջածանօթ մարդիկ՝ չէ՞ք գիտեր, եղբայրնե՛ր, որ Օրէնքը մարդուն կը տիրէ՝ որքան ատեն որ մարդը կ՚ապրի։</verse>
				<verse number="2">Այսպէս, օրինակ, ամուսնացած կին մը Օրէնքով իր ամուսինին կապուած է, որքան ատեն որ ամուսինը ողջ է. իսկ երբ ամուսինը մեռնի՝ արձակուած կ՚ըլլայ ամուսնական կապէն։</verse>
				<verse number="3">Այլ խօսքով, իր ամուսինին կենդանութեան եթէ ուրիշ մարդու հետ ամուսնանայ՝ շնացող կը համարուի. մինչդեռ երբ ամուսինը մեռնի՝ ա՛լ ազատ է Օրէնքին կապէն, եւ շնացող չի համարուիր երբ ուրիշ մարդու հետ ամուսնանայ։</verse>
				<verse number="4">Ճիշդ նոյն ձեւով՝ դուք ալ, եղբայրնե՛ր, Քրիստոսի մարմինով մեռաք Օրէնքին համար՝ որպէսզի պատկանիք ուրիշին, անոր՝ որ մեռելներէն յարութիւն առաւ, եւ արդար վաստակով ներկայանանք Աստուծոյ։</verse>
				<verse number="5">Որովհետեւ, որքան ատեն որ մեղանչական բնութեան համաձայն կ՚ապրէինք՝ մեղքերու ցանկութիւնները Օրէնքին միջոցաւ կը ներգործէին մեր անդամներուն մէջ, իբրեւ արդիւնք՝ մահ պատճառելով։</verse>
				<verse number="6">Բայց հիմա, Քրիստոսի հետ մեռած ըլլալով՝ ա՛լ զերծ ենք Օրէնքի կապէն, որուն գերի էինք ժամանակ մը. այնպէս որ, մենք այլեւս Աստուծոյ կը ծառայենք Սուրբ Հոգիին բերած նորոգութեամբ եւ ո՛չ թէ գրաւոր Օրէնքին թելադրած հին ձեւով։</verse>
				<verse number="7">Արդ, ի՞նչ ըսենք. Օրէնքը մե՞ղք է։ Բնա՛ւ երբեք։ Եւ սակայն ես չէի գիտնար թէ ի՛նչ է մեղքը, եթէ Օրէնքը չյայտնէր։ Օրինակ, չէի գիտնար ի՛նչ է ցանկութիւնը, եթէ Օրէնքը չըսէր՝ «Մի՛ ցանկար»։</verse>
				<verse number="8">Մեղքը առիթէն օգտուելով՝ պատուիրանին միջոցաւ ամէն տեսակի ցանկութիւն առաջացուց իմ մէջս. եթէ Օրէնքը չըլլար՝ մեղքը մեռած պիտի մնար։</verse>
				<verse number="9">Ես ալ ժամանակ մը կենդանի էի, երբ Օրէնքը չկար. բայց երբ պատուիրանը եկաւ՝ մեղքը կեանք առաւ,</verse>
				<verse number="10">իսկ ես մեղքով մեռայ։ Այսպէս ուրեմն, պատուիրանը որ ինծի կեանք պէտք էր տար՝ մահուան պատճառ եղաւ ինծի,</verse>
				<verse number="11">պարզապէս որովհետեւ մեղքը առիթէն օգտուելով՝ պատուիրանին միջոցաւ խաբեց զիս եւ անով ալ սպաննեց։</verse>
				<verse number="12">Հետեւաբար, Օրէնքը ինք սուրբ է եւ պատուիրանն ալ սուրբ է, արդար ու բարի։</verse>
				<verse number="13">Բայց ուրեմն բարի պատուիրա՞նը ինծի մահ պատճառեց։ Բնա՛ւ երբեք։ Այլ՝ մեղքն էր որ բարի պատուիրանին միջոցաւ ինծի մահ պատճառեց, նախ՝ որպէսզի մեղքին ի՛նչ ըլլալը յայտնուի, եւ ապա՝ պատուիրանին միջոցաւ մեղքին առաւել ծանրութիւնը յայտնուի։</verse>
				<verse number="14">Գիտենք անշուշտ, որ Օրէնքը հոգեւոր է. բայց ես մարմնեղէն եմ՝ մեղքին ստրուկ դարձած։</verse>
				<verse number="15">Ինչ որ կ՚ընեմ՝ չեմ հասկնար թէ ինչո՛ւ կ՚ընեմ։ Որովհետեւ ուզածս չէ որ կ՚ընեմ, այլ հակառակը՝ ատած բանս է որ կ՚ընեմ։</verse>
				<verse number="16">Իսկ եթէ չուզածս է որ կ՚ընեմ, արդէն վկայած կ՚ըլլամ թէ Օրէնքը բարի է։</verse>
				<verse number="17">Միւս կողմէ, ես չէ՛ որ ըրած կ՚ըլլամ զայն, այլ իմ մէջս բոյն դրած մեղքը։</verse>
				<verse number="18">Գիտեմ որ իմ մէջս, այսինքն իմ մարմինիս մէջ ոեւէ բարի բան չկայ։ Բարին կամենալը ձեռքս է, բայց չեմ յաջողիր զայն կատարել։</verse>
				<verse number="19">Եւ այսպէս, բարին՝ որ կը կամենամ, չեմ ըներ, այլ կ՚ընեմ չարը՝ որ չեմ ուզեր։</verse>
				<verse number="20">Ուրեմն, եթէ չուզածս է որ կ՚ընեմ՝ ես ըրած չեմ ըլլար զայն, այլ՝ իմ մէջս բոյն դրած մեղքը։</verse>
				<verse number="21">Արդ, ես կը գտնեմ հետեւեալ օրինաչափութիւնը, որ երբ կ՚ուզեմ բարին ընել՝ կը տեսնեմ որ միայն չարը ընելու ատակ եմ։</verse>
				<verse number="22">Ես իմ ներքին էութեամբս հաճոյքով կ՚ընդունիմ Աստուծոյ Օրէնքը.</verse>
				<verse number="23">բայց իմ մարմինիսանդամներուն մէջ կը տեսնեմ տարբեր օրէնք մը, որ իմ մտքիս ընդունած Օրէնքին դէմ կը պատերազմի եւ զիս գերի կը պահէ մեղքի օրէնքին՝ որ իմ անդամներուս մէջ է։</verse>
				<verse number="24">Ի՜նչ խղճալի մարդ եմ։ Ո՞վ զիս պիտի փրկէ մահուան դատապարտուած այս մարմինէն։</verse>
				<verse number="25">Բայց շնորհակալութիւն կը յայտնեմ Աստուծոյ, մեր Տիրոջ Յիսուս Քրիստոսի միջոցաւ։ Ապա ուրեմն, ես ինքս միտքով Աստուծոյ Օրէնքին կը ծառայեմ, իսկ մարմինով՝ մեղքի օրէնքին։</verse>
			</chapter>
			<chapter number="8">
				<verse number="1">Եթէ այդպէս է, կը նշանակէ թէ անոնք որ Քրիստոս Յիսուսի միացած են՝ դատապարտութեան ենթակայ չեն, քանի մարմնաւորապէս չեն ապրիր, այլ՝ հոգեւորապէս։</verse>
				<verse number="2">Որովհետեւ Հոգիին Օրէնքը զիս Քրիստոս Յիսուսի միացնելով կենդանացուց եւ ազատեց մեղքի եւ մահուան ենթակայութենէն։</verse>
				<verse number="3">Արդարեւ, ինչ որ Օրէնքը չէր կրնար ընել, մարդկային բնութեան տկար ըլլալուն պատճառով, Աստուած իրագործեց՝ աշխարհ ղրկելով իր Որդին, որ մեղքը յաղթահարելու համար մեր մեղանչական բնութիւնը իր վրայ առաւ եւ իր մարմինին մէջ դատապարտեց մեղքը,</verse>
				<verse number="4">որպէսզի մենք, որ հոգեւորապէս կ՚ապրինք եւ ո՛չ մարմնաւորապէս, կարենանք լրիւ գործադրել Օրէնքին բոլոր պահանջները։</verse>
				<verse number="5">Անոնք որ միայն իրենց մարմնական պահանջներով կը ղեկավարուին, անոնց մտածելակերպը մարմնական է. մինչդեռ անոնք որ Հոգիին թելադրած ձեւով կ՚ապրին, անոնց մտածելակերպը հոգեւոր է։</verse>
				<verse number="6">Մարմնականը խորհիլը մահ կը պատճառէ, մինչ հոգեկանը խորհիլը՝ կեանք եւ խաղաղութիւն։</verse>
				<verse number="7">Մարմնականին կառչած միտքը Աստուծոյ թշնամի է, որովհետեւ Աստուծոյ օրէնքներուն չի հնազանդիր, ո՛չ ալ կրնայ հնազանիլ։</verse>
				<verse number="8">Ահա թէ ինչու, անոնք որ մարմնականին կը հետեւին՝ Աստուծոյ հաճելի չեն կրնար ըլլալ։</verse>
				<verse number="9">Եթէ իրապէս Աստուծոյ Հոգին ձեր մէջ կը բնակի, կը նշանակէ՝ թէ դուք այլեւս մարմնական ցանկութիւններուն համաձայն չէք ապրիր, այլ՝ Սուրբ Հոգիին կամեցած ձեւով։ Իսկ ով որ Քրիստոսի Հոգին չունի, անոր չի պատկանիր։</verse>
				<verse number="10">Եթէ Քրիստոս ձեր մէջն է, թէպէտեւ ձեր մարմինները պիտի մեռնին, որովհետեւ մեղանչեցիք, սակայն Սուրբ Հոգին դարձեալ կեանք պիտի տայ ձեզի, որովհետեւ արդարացաք։</verse>
				<verse number="11">Այսինքն, եթէ Աստուծոյ Հոգին ձեր մէջ կը բնակի, Աստուած, որ Յիսուս Քրիստոսը մեռելներէն յարուցանեց, իր Հոգիին միջոցաւ որ ձեր մէջ կը բնակի՝ պիտի կենդանացնէ նաեւ ձեր մահկանացու մարմինները։</verse>
				<verse number="12">Հետեւաբար, եղբայրնե՛ր, պէտք չէ ապրինք մեր մարմինին համար եւ մարմնաւորապէս։</verse>
				<verse number="13">Որովհետեւ եթէ մարմնաւորապէս ապրիք՝ պիտի մեռնիք. իսկ եթէ Հոգիին օգնութեամբ ձեր մեղքերը սպաննէք՝ պիտի ապրիք։</verse>
				<verse number="14">Աստուծոյ որդիները անոնք են՝ որոնք Աստուծոյ Հոգիով կ՚առաջնորդուին։</verse>
				<verse number="15">Արդ, դուք Հոգին ստացաք՝ ո՛չ թէ ծառայ դառնալու եւ դարձեալ վախով ապրելու համար, այլ Հոգին ստացաք՝ Աստուծոյ որդիներ ըլլալու համար։ Այդ Հոգիով է որ զԱստուած «Աբբա», այսինքն Հայր կը կոչենք,</verse>
				<verse number="16">եւ նոյն Հոգին ինք վկայութիւն կու տայ մեր հոգիին, թէ Աստուծոյ որդիներ ենք։</verse>
				<verse number="17">Իսկ եթէ որդի ենք, կը նշանակէ թէ նաեւ ժառանգորդներ ենք։ Այո՛, ժառանգորդներն ենք Աստուծոյ եւ ժառանգակից՝ Քրիստոսի. եւ իր չարչարանքներուն մասնակից կ՚ըլլանք՝ որպէսզի իր փառքին եւս մասնակից ըլլանք։</verse>
				<verse number="18">Ես այնպէս կը խորհիմ, թէ ներկայ ժամանակի չարչարանքները ոչի՛նչ են գալիք փառքին քով՝ որ մեզի պիտի յայտնուի։</verse>
				<verse number="19">Եւ ամբողջ ստեղծագործութիւնը ակնդէտ կը սպասէ, որ Աստուած իր որդիները յայտնէ։</verse>
				<verse number="20">Արդարեւ, ստեղծագործութիւնը ինք եւս մարդուն հետ ակամայ դատապարտութեան ենթարկուեցաւ Աստուծոյ հրամանովը, որ սակայն նաեւ սա յոյսը տուաւ,</verse>
				<verse number="21">թէ ստեղծագործութիւնը ինք եւս պիտի ազատագրուի փճացումի դատապարտութենէն, մասնակից դառնալու համար Աստուծոյ որդիներուն ազատութեան ու փառքին։</verse>
				<verse number="22">Եւ գիտենք թէ մինչեւ հիմա ամբողջ ստեղծագործութիւնը երկունքով կը հեծէ՝ այդ ազատագրութեան հասնելու համար։</verse>
				<verse number="23">Բայց ո՛չ միայն ստեղծագործութիւնը, այլ մենք եւս, որ Սուրբ Հոգին ստացած ենք իբրեւ Աստուծոյ պարգեւներուն երախայրիքը, մենք եւս ներքնապէս կը հեծենք՝ ակնդէտ սպասելով որդեգրութեան, այսինքն մեր մարմինին փրկութեան։</verse>
				<verse number="24">Այս յոյսով էր որ փրկուեցանք։ Արդ, երբ յուսացուածը կը տեսնուի՝ ա՛լ յոյս չէ. որովհետեւ մարդ ինչո՞ւ պիտի յուսայ բանի մը՝ որ արդէն կը տեսնէ։</verse>
				<verse number="25">Ընդհակառակը, կը յուսանք բանի մը՝ որ չենք տեսներ եւ որուն կը սպասենք համբերութեամբ։</verse>
				<verse number="26">Ճիշդ նոյն ձեւով ալ, Սուրբ Հոգին օգնութեան կը հասնի մեր տկարութեան. որովհետեւ մենք որ կ՚աղօթենք՝ չենք գիտեր թէի՛նչպէս պէտք է աղօթել. բայց Հոգին ինք մեզի համար կը բարեխօսէ անմռունչ հառաչանքներով,</verse>
				<verse number="27">եւ Աստուած որ սիրտերը կը քննէ՝ գիտէ թէ ի՛նչ կը խորհի Սուրբ Հոգին, որովհետեւ անիկա Աստուծոյ կամքին համաձայն կը բարեխօսէ հաւատացեալներուն համար։</verse>
				<verse number="28">Գիտենք, թէ Աստուած բարիին համար գործակից կ՚ըլլայ անոնց՝ որոնք կը սիրեն զինք եւ իր ծրագրին համաձայն իրեն կանչուած են։</verse>
				<verse number="29">Որովհետեւ, Աստուած զանոնք սկիզբէն կը ճանչնար եւ սկիզբէն ալ սահմանեց որ իր Որդիին հարազատ պատկերը ըլլան, որպէսզի Յիսուս բազմաթիւ եղբայրներու մէջ անդրանիկը ըլլայ։</verse>
				<verse number="30">Սկիզբէն այդ սահմանուածները նաեւ կանչեց, եւ կանչուածները նաեւ արդարացուց, եւ արդարացածներն ալ փառաւորեց։</verse>
				<verse number="31">Ի՞նչ կրնանք ըսել այս բոլորին դիմաց։ Եթէ Աստուած մեր կողմն է, ո՞վ կրնայ մեզի հակառակ ըլլալ։</verse>
				<verse number="32">Եթէ Աստուած իր Որդիին չխնայեց, այլ՝ մինչեւ իսկ զայն մահուան մատնեց մեզի համար, անոր հետ նաեւ ամէն բան պիտի չշնորհէ՞ մեզի։</verse>
				<verse number="33">Ո՞վ է որ պիտի մեղադրէ Աստուծոյ ընտրեալները։ Ո՛չ ոք, քանի Աստուած է արդարացնողը։</verse>
				<verse number="34">Կամ ո՞վ պիտի դատապարտէ։ Յիսուս Քրիստո՞սը, որ մեզի համար մեռաւ՝ բայց մանաւանդ յարութիւն առաւ, եւ հիմա Աստուծոյ աջ կողմն է ու կը բարեխօսէ մեզի համար։ Անշուշտ ո՛չ։</verse>
				<verse number="35">Ո՞վ կրնայ, ուրեմն, մեզ բաժնել Քրիստոսի սէրէն. նեղութի՞ւնը, անձկութի՞ւնը, հալածա՞նքը, սո՞վը, մերկութի՞ւնը, վտա՞նգը կամ սո՞ւրը։</verse>
				<verse number="36">Ինչպէս Սաղմոսներուն մէջ գրուած է.– «Քեզի համար՝ մարդիկ մեզ կը սպաննեն ամէն օր. ոչխարի պէս սպանդանոց կը տանին»։</verse>
				<verse number="37">Բայց այս բոլորէն շա՜տ աւելի յաղթական դուրս կու գանք շնորհիւ անոր՝ որ մեզ սիրեց։</verse>
				<verse number="38">Որովհետեւ համոզուած եմ, որ ո՛չ մահը եւ ո՛չ կեանքը, ո՛չ հրեշտակները, ո՛չ չար ոգիներու իշխանութիւնները, ո՛չ ներկան եւ ո՛չ գալիքը, ո՛չ ալ ոեւէ զօրութիւն,</verse>
				<verse number="39">ո՛չ վերին եւ ո՛չ ալ ներքին աշխարհները, ո՛չ ալ ուրիշ ստեղծագործութիւն մը կրնայ մեզ բաժնել Աստուծոյ սէրէն, որ մենք ճանչցանք մեր Տիրոջ Յիսուս Քրիստոսի միջոցաւ։</verse>
			</chapter>
			<chapter number="9">
				<verse number="1">Քրիստոսով ճշմարիտը կ՚ըսեմ, առանց ստելու, եւ խիղճս ալ Սուրբ Հոգիով կը վկայէ՝</verse>
				<verse number="2">որ մեծ տրտմութիւն մը եւ անհատնում ցաւ մը ունիմ սրտիս մէջ։</verse>
				<verse number="3">Պիտի ուզէի ես ինքս նզովուած ըլլալ Քրիստոսէ՝ իմ արենակից եւ ազգակից եղբայրներուս համար,</verse>
				<verse number="4">որոնք Իսրայէլացի են, եւ իրենցն են՝ թէ՛ Աստուծոյ որդիներ ըլլալու փառքը, թէ՛ Ուխտին գիրքերը, թէ՛ օրէնսդրութիւնը, թէ՛ պաշտամունքը եւ թէ՛ խոստումները։</verse>
				<verse number="5">Իրենցն են նաեւ նահապետները, եւ իրենցմէ էր որ մարմնաւորապէս ծնաւ Քրիստոս, որ բոլորէն վեր եղող յաւէտ օրհնեալ Աստուած է։ Ամէն ։</verse>
				<verse number="6">Եւ սակայն, Աստուծոյ խոստումը բնաւ չի կրնար վրիպած ըլլալ։ Արդարեւ, Իսրայէլէն եղող ամէն մարդ Իսրայէլացի չէ,</verse>
				<verse number="7">եւ Աբրահամէն սերած ամէն զաւակ Աստուծոյ որդի չէ. այլ, ինչպէս խոստումն ալ կ՚ըսէր, «Իսահակէն ծնածներն են որ քու սերունդդ պիտի կոչուին»։</verse>
				<verse number="8">Այսինքն, ըսել կ՚ուզէ՝ թէ մարմնաւոր ծնունդները չե՛ն Աստուծոյ որդիները, այլ՝ խոստումով ծնածներն են որ Աստուծոյ սերունդ պիտի նկատուին։</verse>
				<verse number="9">Որովհետեւ Աստուած Աբրահամին խոստում տուած եղաւ՝ երբ ըսաւ. «Գալ տարի այս ատեն պիտի գամ եւ Սառա զաւակ մը պիտի ունենայ»։</verse>
				<verse number="10">Բայց ո՛չ միայն այսքան։ Ռեբեկա մէկ յղութեամբ երկուորեակ զաւակ ունեցաւ մեր հօրմէն՝ Իսահակէն։</verse>
				<verse number="11">Եւ մինչ տակաւին անոնք ծնած չէին, եւ հետեւաբար բարի կամ չար բան մը գործած չէին, Աստուած Ռեբեկայի ըսաւ.</verse>
				<verse number="12">«Երէց զաւակդ կրտսերին ծառայ պիտի ըլլայ»։ Ասիկա ըրաւ՝ որպէսզի ցոյց տայ՝ թէ իր ծրագիրը կը հիմնուի ազատ ընտրութեան վրայ, որ կախում չունի մարդոց գործերէն, այլ միայն Աստուծմէ՝ որ զանոնք իրեն կը կանչէ.</verse>
				<verse number="13">ինչպէս որ գրուած է. «Յակոբը սիրեցի, իսկ Եսաւը՝ մերժեցի»։</verse>
				<verse number="14">Արդ, ի՞նչ ըսենք. միթէ Աստուծոյ քով անարդարութի՞ւն կայ։ Բնա՛ւ երբեք։</verse>
				<verse number="15">Արդարեւ, Մովսէսին կ՚ըսէ. «Որու որ ողորմիլ կ՚ուզեմ՝ պիտի ողորմիմ, որու որ գթալ կ՚ուզեմ՝ պիտի գթամ»։</verse>
				<verse number="16">Յստակ է, որ ո՛չ մարդուս կամեցողութենէն եւ ո՛չ ալ թափած ճիգէն կախում ունի, այլ միայն Աստուծոյ ողորմութենէն։</verse>
				<verse number="17">Ինչպէս որ Սուրբ գիրքին մէջ Աստուած փարաւոնին կ՚ըսէ. «Քեզ բարձրացուցի՝ որպէսզի քեզմով իմ զօրութիւնս ցոյց տամ եւ անունս ճանչցուի ամբողջ աշխարհի մէջ»։</verse>
				<verse number="18">Կը նշանակէ թէ որուն որ ուզէ՝ կ՚ողորմի եւ որուն որ սիրտը կարծրացնել ուզէ՝ կը կարծրացնէ։</verse>
				<verse number="19">Անշուշտ կրնայ մէկը հարցնել.– Ուրեմն՝ ալ ի՞նչ կը մեղադրէ։ Ո՞վ իր կամքին հակառակ կրցած է կենալ։</verse>
				<verse number="20">Բայց ո՞վ ես դուն, ո՛վ մարդ, որ Աստուծոյ դէմ կը խօսիս։ «Միթէ ստեղծուածը կրնա՞յ իր ստեղծիչին ըսել՝ ինչո՞ւ զիս այսպէս ստեղծեցիր»։</verse>
				<verse number="21">Կամ կաւագործ բրուտը իրաւունք չունի՞ նոյն շաղուածքէն տարբեր անօթներ շինելու, մէկը պատուական, միւսը հասարակ։</verse>
				<verse number="22">Արդ, Աստուած իր բարկութիւնը ցոյց տալ եւ իր զօրութիւնը ճանչցնել ուզելով՝ մեծ համբերատարութեամբ համբերեց բարկութեան արժանի մարդոց, որոնք կորուստի դատապարտուած են,</verse>
				<verse number="23">որպէսզի միւս կողմէ իր մեծ փառքը յայտնուի անոնց վրայ՝ որոնք իր ողորմութեան արժանի են եւ որոնք ինք սկիզբէն պատրաստեց՝ իր փառքին մասնակից դարձնելու համար։</verse>
				<verse number="24">Այս վերջինները մենք ենք, որ Աստուած կանչեց ո՛չ միայն Հրեաներէն, այլ նաեւ բոլոր ազգերէն,</verse>
				<verse number="25">ինչպէս որ Ովսէա մարգարէին բերնով կ՚ըսէ.– «Ան որ իմ ժողովուրդս չէր՝ իմ ժողովուրդս պիտի կոչեմ, ան որ սիրելի չէր ինծի՝ սիրելի պիտի կոչեմ։</verse>
				<verse number="26">Եւ ճիշդ այնտեղ ուր իրենց ըսի՝ “Դուք իմ ժողովուրդս չէք”, այնտեղ անոնք կենդանի Աստուծոյ որդիները պիտի կոչուին»։</verse>
				<verse number="27">Իսկ Եսայի մարգարէն Իսրայէլի համար այսպէս կը գոչէ. «Նոյնիսկ եթէ Իսրայէլի որդիներուն թիւը ծովու աւազին չափ ըլլայ, պզտիկ մնացորդ մը միայն պիտի փրկուի։</verse>
				<verse number="28">Որովհետեւ Տէրը արդարութեամբ եւ ամբողջապէս կը կատարէ իր խոստումը, եւ անյապաղ պիտի կատարէ իր խոստումը երկրի վրայ»։</verse>
				<verse number="29">Եւ ինչպէս կանխաւ ուրիշ տեղ մը կ՚ըսէ Եսայի.– «Եթէ Ամենակալ Տէրը մեզմէ մնացորդ մը պահած չըլլար՝ Սոդոմի եւ Գոմորի նման կորսուած պիտի ըլլայինք»։</verse>
				<verse number="30">Ուրեմն ի՞նչ կ՚եզրակացնենք։ Հեթանոսները, որոնք Աստուծոյ արդարութեան չէին հետեւեր՝ արդարացան, որովհետեւ Քրիստոսի հաւատացին.</verse>
				<verse number="31">մինչդեռ Իսրայէլի ժողովուրդը չարդարացաւ Մովսէսի Օրէնքին միջոցաւ, որ տրուած էր՝ մարդիկը արդարացնելու համար։</verse>
				<verse number="32">Ինչո՞ւ։ Որովհետեւ չհաւատաց Քրիստոսի, եւ կը կարծէր թէ Օրէնքին գործադրութեամբը պիտի արդարանայ։ Ատիկա իսկ պատճառ եղաւ որ գլորին «գայթակղութեան առիթ հանդիսացող քար» ին վրայ, այսինքն՝ Քրիստոսի,</verse>
				<verse number="33">որուն համար մարգարէութեան մէջ գրուած է.– «Ահա ես Սիոնի մէջ կը դնեմ քար մը՝ որ գլորումի առիթ պիտի ըլլայ, ժայռ մը՝ որ գայթակղութեան առիթ պիտիհանդիսանայ։ Բայց անոր հաւատացողը յուսախաբ պիտի չըլլայ»։</verse>
			</chapter>
			<chapter number="10">
				<verse number="1">Եղբայրնե՛ր, սրտանց կը մաղթեմ եւ կ՚աղօթեմ որ Աստուած փրկէ Իսրայէլացիները,</verse>
				<verse number="2">որովհետեւ կրնամ իրենց մասին վկայել՝ թէ Աստուծոյ հանդէպ նախանձախնդիր են. միայն թէ այս նախանձախնդրութիւնը հիմնուած չէ Աստուծոյ ճշմարիտ ծանօթութեան վրայ։</verse>
				<verse number="3">Անոնք չհասկցան, թէ Աստուած ի՛նչ ձեւով կ՚ուզէր արդարացնել մարդիկը։ Արդարանալու իրենց հասկցած ձեւին կառչեցան եւ ուստի չընդունեցին Աստուծոյ արդարութեան ուղին։</verse>
				<verse number="4">Մինչդեռ Քրիստոսով Օրէնքը իր վախճանին հասած է եւ միայն Քրիստոսի հաւատացողը կ՚արդարանայ։</verse>
				<verse number="5">Օրէնքէն եկող արդարութեան մասին Մովսէս կը գրէ. «Ով որ զայն կատարէ՝ անով պիտի փրկուի»։</verse>
				<verse number="6">Իսկ հաւատքէն եկող արդարութեան մասին այսպէս կ՚ըսէ. «Դուն քեզի մի՛ ըսեր.– Ո՞վ երկինք պիտի ելլէ», ըսել կ՚ուզէ՝ Քրիստոսը հոնկէ իջեցնելու համար.</verse>
				<verse number="7">«Կամ մի՛ ըսեր.– Ո՞վ անդունդ պիտի իջնէ», այսինքն՝ Քրիստոսը մեռելներէն հանելու համար։</verse>
				<verse number="8">Նայէ ի՛նչ կ՚ըսէ Սուրբ գիրքը. «Աստուծոյ պատգամը մօտիկ է քեզի, քու բերնիդ եւ սրտիդ մէջ է». ըսել կ՚ուզէ՝ հաւատքի պատգամը, որ մենք կը քարոզենք։</verse>
				<verse number="9">Որովհետեւ եթէ բերանովդ խոստովանիս թէ Յիսուս Տէր է, եւ սրտիդ մէջ հաւատաս թէ Աստուած զինք մեռելներէն յարուցանեց՝ կը փրկուիս։</verse>
				<verse number="10">Այսինքն, ոեւէ մէկը որ իր սրտին մէջ կը հաւատայ՝ կ՚արդարանայ, եւ երբ բերանով խոստովանի՝ կը փրկուի։</verse>
				<verse number="11">Եւ Սուրբ գիրքը կ՚ըսէ. «Ով որ անոր հաւատայ՝ ամօթով պիտի չմնայ»։</verse>
				<verse number="12">Հաւատքի մէջ խտրութիւն չկայ Հրեային ու հեթանոսին միջեւ. բոլորին ալ Տէրը նոյն Տէրն է, որ գթառատ է բոլոր անոնց հանդէպ՝ որոնք զինք կը կանչեն,</verse>
				<verse number="13">ինչպէս մարգարէն կ՚ըսէ. «Ով որ Տէրը օգնութեան կանչէ՝ պիտի փրկուի»։</verse>
				<verse number="14">Բայց ի՞նչպէս մարդիկ օգնութեան պիտի կանչէին Քրիստոսը, առանց անոր հաւատացած ըլլալու. կամ ի՞նչպէս պիտի հաւատային անոր, առանց իր մասին լսած ըլլալու. կամ ի՞նչպէս պիտի լսէին, եթէ քարոզող մը չկար.</verse>
				<verse number="15">եւ կամ՝ ի՞նչպէս պիտի քարոզէին զայն, առանց Աստուծմէ ղրկուած ըլլալու։ Այդ քարոզութեան կ՚ակնարկէ մարգարէն, երբ կը գրէ. «Ի՜նչ գեղեցիկ է տեսնել աւետիս բերողները, որոնք կու գան խաղաղութեան լուրը տալու եւ գալիք բարօրութիւնը աւետելու»։</verse>
				<verse number="16">Բայց բոլորը չընդունեցին այդ աւետիսը. արդարեւ Եսայի մարգարէ կը գոչէ. «Տէ՛ր, ո՞վ հաւատաց մեր տուած լուրին»։</verse>
				<verse number="17">Կը նշանակէ, հետեւաբար, թէ հաւատքը ծնունդ կ՚առնէ քարոզութիւնը լսելէն. իսկ քարոզութիւնը հաւատք կ՚արթնցնէ՝ երբ Քրիստոսի խօսքերն են որ կը քարոզուին։</verse>
				<verse number="18">Բայց, կը հարցնեմ.– Չլսեցի՞ն արդեօք. ընդհակառակը, «Ամբողջ աշխարհ իմացաւ անոնց ձայնը, մինչեւ աշխարհի ծայրերը հասաւ անոնց պատգամը»։</verse>
				<verse number="19">Բայց կրկին կը հարցնեմ.– Արդեօք Իսրայէլ չիմացա՞ւ։ Անշո՛ւշտ իմացաւ։ Ատոր համար է որ Աստուած նախ Մովսէսի միջոցաւ կ՚ըսէ. «Ես ձեր նախանձը պիտի գրգռեմ ժողովուրդով մը, որ դեռ ժողովուրդ չէ. անմիտ ժողովուրդով մը ձեր սիրտը պիտի կսկծեցնեմ»։</verse>
				<verse number="20">Եսայի մարգարէի բերնով Աստուած շատ աւելին կ՚ըսէ. «Զիս գտան անոնք՝ որ զիս չէին փնտռեր. յայտնուեցայ անոնց՝ որոնք ինձմով չէին հետաքրքրուեր»։</verse>
				<verse number="21">Իսկ Իսրայէլի համար կ՚ըսէ. «Ամբողջ օրը փորձեցի ետ ինծի դարձնել անհնազանդ եւ ինձմէ ապստամբած ժողովուրդը»։</verse>
			</chapter>
			<chapter number="11">
				<verse number="1">Արդ, կը հարցնեմ.–Արդեօք Աստուած մերժե՞ց իր ժողովուրդը։ Բնա՛ւ երբեք։ Որովհետեւ ես ինքս ալ Իսրայէլացի եմ, Աբրահամի սերունդ, Բենիամինիցեղէն։</verse>
				<verse number="2">«Աստուած չմերժեց իր ժողովուրդը», զոր սկիզբէն ընտրեց։ Կամ չէ՞ք գիտեր ի՛նչ կ՚ըսէ Սուրբ գիրքը Եղիայի մասին, թէ ի՛նչպէս Եղիա Իսրայէլը կ՚ամբաստանէր Աստուծոյ առջեւ, ըսելով.</verse>
				<verse number="3">« Տէ՛ր, մարգարէներդ կոտորեցին, զոհասեղաններդ կործանեցին. միայն ես մնացի, եւ զիս ալ կ՚ուզեն սպաննել»։</verse>
				<verse number="4">Բայց ի՞նչ կը պատասխանէ իրեն Աստուած. «Ինծի համար եօթը հազար մարդ պահեցի,– կ՚ըսէ,– որոնք Բահաղին երկրպագութիւն չըրին»։</verse>
				<verse number="5">Ներկայ ժամանակին նոյնպէս Աստուած իր շնորհքին իբրեւ արտայայտութիւն՝ իր ընտրութեամբ մնացորդ մը պահեց։</verse>
				<verse number="6">Արդ, եթէ ընտրութիւնը շնորհքի արտայայտութիւն է՝ ուրեմն մարդոց գործերէն կախում չունի. ապա թէ ոչ՝ շնորհքը այլեւս շնորհք չ՚ըլլար։</verse>
				<verse number="7">Ուրե՞մն։ Իսրայէլ չկրցաւ ձեռք բերել այն՝ ինչ որ կ՚ուզէր. միայն ընտրեալ մնացորդն էր որ տիրացաւ անոր, իսկ միւսները Աստուծոյ շնորհքին դէմ փակեցին իրենց սիրտերը,</verse>
				<verse number="8">ինչպէս որ Սուրբ գիրքը կ՚ըսէ.– «Աստուած ապշութեան մատնեց զանոնք, որպէսզի աչք ունենալով հանդերձ՝ չտեսնեն, ականջ ունենալով հանդերձ՝ չլսեն, դեռ մինչեւ այսօր»։</verse>
				<verse number="9">Իսկ Դաւիթ կ՚ըսէ.– «Թող անոնց սեղանը որոգայթ ու ծուղակ ըլլայ իրենց համար, գայթակղութիւն եւ հատուցում ըլլայ իրենց համար։</verse>
				<verse number="10">Թող խաւարին աչքերն անոնց, որպէսզի չտեսնեն. յաւիտեան գլխիկոր դարձուր զանոնք»։</verse>
				<verse number="11">Արդ, կը հարցնեմ.– Միթէ դիտմամբ մոլորեցան որ կորուստի՞ մատնուին։ Բնա՛ւ երբեք։ Բայց անոնց յանցանքը պատճառ եղաւ, որ Աստուած փրկութիւնը հեթանոսներուն ղրկէ, որպէսզի անոնց նախանձըգրգռէ։</verse>
				<verse number="12">Բայց եթէ անոնց յանցանքը պատճառ եղաւ որ աշխարհը Աստուծոյ շնորհքով հարստանայ, այսինքն՝ անոնց նուաստացումը պատճառ եղաւ որ հեթանոսները Աստուծոյ շնորհքով հարստանան, ո՜րքան աւելի մեծ պիտի ըլլայ բարիքը՝ երբ անոնք բոլորը հասնին փրկութեան։</verse>
				<verse number="13">Բայց ձեզի՝ հեթանոսներուդ կ՚ըսեմ.– Հեթանոսներուն առաքեալ ըլլալու իմ պաշտօնովս կը պարծենամ,</verse>
				<verse number="14">մտածելով որ թերեւս այս ձեւով ազգակիցներուս նախանձը գրգռեմ եւ յաջողիմ անոնցմէ ոմանք փրկել։</verse>
				<verse number="15">Որովհետեւ, եթէ Աստուած զանոնք մերժեց՝ որպէսզի հեթանոս աշխարհը հաշտեցնէ իրեն հետ, կը նշանակէ թէ երբ վերստին ընդունի զանոնք՝ մեռելներու յարութիւնը տեղի պիտի ունենայ։</verse>
				<verse number="16">Թէ Աստուած վերստին պիտի ընդունի զանոնք՝ յստակ է, որովհետեւ երբ բերքին երախայրիքը Աստուծոյ ընծայուած է, կը նշանակէ թէ ամբողջը Աստուծոյ ընծայուած է. նոյնպէս, եթէ ծառին արմատները Աստուծոյ նուիրուած են, կը նշանակէ թէ ճիւղերն ալ Աստուծոյ նը— ւիրուած են։</verse>
				<verse number="17">Ճիշդ է որ այդ ճիւղերէն ոմանք կտրուեցան, եւ դուն՝ որ վայրի ձիթենի մըն էիր՝ անոնց տեղ պատուաստուեցար եւ այդ ձիթենիին արմատներէն եկող հարուստ աւիշը ըմպեցիր։</verse>
				<verse number="18">Բայց մի՛ պարծենար եւ մի՛ արհամարհեր կոտրած ճիւղերը. մի՛ մոռնար որ դո՛ւն արմատներուն վրայ հաստատուած ես եւ ո՛չ թէ արմատները քու վրադ։</verse>
				<verse number="19">Հիմա պիտի ըսես՝ «Աստուած այդ ճիւղերը կտրեց՝ զիս պատուաստելու համար»։</verse>
				<verse number="20">Իրաւ է, անոնք՝ Հրեաները կտրուեցան՝ որովհետեւ չհաւատացին, եւ դուն՝ հեթանոսդ, հաւատալուդ համար արմատին վրայ հաստատուեցար. բայց մի՛ հպարտանար, այլ՝ վախցիր։</verse>
				<verse number="21">Որովհետեւ եթէ Աստուած բուն ճիւղերուն չխնայեց, թերեւս քեզի երբեք չխնայէ։</verse>
				<verse number="22">Տե՛ս թէ ո՛րքան բարի է Աստուած եւ խիստ՝ միաժամանակ։ Խիստ է հաւատքի մէջ կործանածներուն հանդէպ եւ բարի՝ քեզի հանդէպ, պայմանաւ որ շարունակես անոր բարութեան արժանի մնալ. այլապէս դուն ալ պիտի կտրուիս։</verse>
				<verse number="23">Նոյնպէս ալ, եթէ Հրեաները թողուն իրենց անհաւատութիւնը, կրկին պիտի պատուաստուին արմատին վրայ, որովհետեւ Աստուած կրնայ զանոնք վերստին պատուաստել։</verse>
				<verse number="24">Եթէ դուն, որ իսկականին մէջ վայրի ձիթենի մըն էիր, կտրուեցար եւ պատուաստուեցար ընտանի ձիթենիին վրայ որ քու բունդ չէր, որքա՜ն աւելի դիւրութեամբ պիտի պատուաստուին նոյն այդ ձիթենիին բնական ճիւղերը։</verse>
				<verse number="25">Եղբայրնե՛ր, որպէսզի դուք ձեզ իմաստուն չհամարէք՝ կ՚ուզեմ որ Աստուծոյ ծրագիրին վերաբերմամբ հետեւեալ ծածուկ խորհուրդը գիտնաք, թէ Իսրայէլի մէկ մասին ցուցաբերած յամառ մերժումը պիտի տեւէ այնքան՝ մինչեւ որ բոլոր հեթանոսները Աստուծոյ դառնան.</verse>
				<verse number="26">որմէ ետք ամբողջ Իսրայէլն ալ պիտի փրկուի։ Ինչպէս որ գրուած է.– «Սիոնէն պիտի գայ Փրկիչը, եւ Յակոբի սերունդին մեղքերը մէկ կողմ պիտի դնէ։</verse>
				<verse number="27">Եւ ասիկա պիտի ըլլայ այն ուխտը որ պիտի կնքեմ անոնց հետ, երբ իրենց մեղքերը ջնջեմ»։</verse>
				<verse number="28">Թէպէտ Աւետարանին հանդէպ իրենց կեցուածքով անոնք Աստուծոյ թշնամի եղան, ինչ որ ձեզի նպաստաւոր եղաւ, բայց Աստուծոյ ընտրութիւնը նկատի ունենալով՝ անոնք սիրելի են Աստուծոյ, իրենց հայրերուն սիրոյն։</verse>
				<verse number="29">Որովհետեւ Աստուծոյ պարգեւներն ու կոչումը անդառնալի են։</verse>
				<verse number="30">Որովհետեւ, ինչպէս որ դուք ժամանակ մը անհնազանդ էիք Աստուծոյ, իսկ հիմա Աստուծոյ ողորմութեան արժանացաք անոնց անհնազանդութեամբը,</verse>
				<verse number="31">այնպէս ալ հիմա անոնք մերժեցին Աստուծոյ հնազանդիլ՝ ձեր գտած ողորմութեան պատճառով, որպէսզի իրենք եւս ողորմութեան արժանանան։</verse>
				<verse number="32">Արդարեւ Աստուած էր որ բոլոր մարդիկը անհնազանդութեան ենթակայ պահեց, որպէսզի բոլորին ալ ողորմի։</verse>
				<verse number="33">Օ՜, ի՜նչ խորունկ են Աստուծոյ առատ ողորմութիւնը, իմաստութիւնն ու գիտութիւնը։ Որքա՜ն անքննելի են անոր վճիռները, եւ անզննելի են անոր ճամբաները։</verse>
				<verse number="34">Եւ իրապէս, «Ո՞վ կրցաւ երբեք Տիրոջ միտքը կարդալ, կամ ո՞վ երբեք խորհուրդ տուաւ անոր.</verse>
				<verse number="35">կամ ո՞վ ինչ տուաւ անոր երբեք, որ փոխարէնը առնելիք ըլլայ անկէ»։</verse>
				<verse number="36">Որովհետեւ ամէն ինչ իրմէ է, իրմով եւ իրեն համար գոյութիւն ունի։ Յաւէտ փա՜ռք իրեն։ Ամէն ։</verse>
			</chapter>
			<chapter number="12">
				<verse number="1">Ուստի, եղբայրնե՛ր, քպնի Աստուպծ ա՜յնքան ողորմպծ եղաւ մեզի հանդէպ, կ՚աղաչեմ որ դուք ձեզ Աստուծոյ ընծայէք որպէս կենդանի զոհ մը՝ իրեն վերապահուած, որովհետեւ ատիկա՛ է Աստուծոյ ուզած հոգեւոր պաշտամունքը։</verse>
				<verse number="2">Այս աշխարհի մարդոց վարմունքը մի՛ ընդօրինակէք, այլ նորոգուած միտքերով նոր մարդ եղէք, որպէսզի ձեր փորձառութեամբ ընտրէք լաւը, գիտնալով Աստուծոյ կամքը, այսինքն՝ ինչ որ բարի է, ընդունելի է իրեն եւ կատարեալ։</verse>
				<verse number="3">Ինծի տրուած Աստուծոյ շնորհքով հետեւեալ պատուէրը կու տամ իւրաքանչիւրիդ.– Մեծամիտ մի՛ ըլլաք. ընդհակառակը, միշտ համեստ եղէք եւ միայն Աստուծմէ ձեզի տրուած հաւատքին չափով գնահատեցէք դուք ձեզ։</verse>
				<verse number="4">Ինչպէս մեր մարմինը բազմաթիւ անդամներ ունի, որոնց պաշտօնը նոյնը չէ սակայն,</verse>
				<verse number="5">այնպէս ալ Քրիստոսի միացած ըլլալով՝ մենք բոլորս մէկ մարմին ենք։ Թէպէտ որպէս անդամներ իրարու կապուած ենք,</verse>
				<verse number="6">բայց Աստուծոյ շնորհքը իւրաքանչիւրիստարբեր պարգեւ մը տուած է, որ պէտք է գործածենք։ Եթէ մարգարէութեան պարգեւըունինք՝ պէտք է պատգամենք մեր հաւատքին համեմատ։</verse>
				<verse number="7">Եթէ ծառայելու շնորհքը տրուած է՝ պէտք է ծառայենք։ Եթէ ուսուցանելու ձիրքը ունինք՝ պէտք է ուսուցանենք։</verse>
				<verse number="8">Եթէ յորդորելու կարողութիւնը ունինք՝ պէտք է յորդորենք։ Իր ունեցածը ուրիշներուն բաժնողը առատօրէն թող բաշխէ։ Վերակացու եղողը եռանդագին թող աշխատի։ Ողորմութիւն ընողը խնդութեամբ թող ընէ։</verse>
				<verse number="9">Ձեր սէրը թող անկեղծ ըլլայ։ Ատեցէ՛ք ինչ որ չար է եւ բարիին կառչած մնացէք։</verse>
				<verse number="10">Եղբօրպէս իրար սիրեցէք գորովանքով։ Յարգելու մէջ իրար գերազանցեցէք։</verse>
				<verse number="11">Եռանդագին աշխատեցէք առանց ծուլանալու։ Ջերմեռանդ հոգիով Տիրոջ ծառայեցէք։</verse>
				<verse number="12">Յոյսով ուրախացէք, նեղութեանց մէջ համբերող եղէք, յարատեւ աղօթեցէ՛ք։</verse>
				<verse number="13">Կարիքի մէջ եղող եղբայրներուն օգնեցէք եւ միշտ հիւրասէր եղէք։</verse>
				<verse number="14">Օրհնեցէ՛ք ձեզ հալածողները. մի՛ անիծէք, այլ օրհնեցէք։</verse>
				<verse number="15">Ուրախացողներուն հետ ուրախացէք եւ լացողներուն հետ լացէք։</verse>
				<verse number="16">Բոլորին հանդէպ նոյն վերաբերումը ունեցէք. մեծամիտ մի՛ ըլլաք, խոնարհ մարդոց ալ ընկերութիւն ընելու զիջեցէք, եւ դուք ձեզ իմաստուն մի՛ համարէք։</verse>
				<verse number="17">Ոեւէ մէկուն չարիքին՝ չարիքով մի՛ հատուցանէք։ Ջանացէք ընել այն՝ ինչ որ բոլոր մարդոց աչքին բարի է։</verse>
				<verse number="18">Որքան կրնաք՝ ամենուն հետ խաղաղ ապրեցէք։</verse>
				<verse number="19">Սիրելինե՛ր, երբեք դուք անձամբ վրէժ լուծելու մասին մի՛ մտածէք, այլ ձգեցէք որ Աստուծոյ բարկութիւնը ընէ ատիկա. որովհետեւ Տէրը Սուրբ գիրքին մէջ կ՚ըսէ. «Ի՛մս է դատելու եւ պատժելու իրաւունքը. ե՛ս պիտի հատուցանեմ»,</verse>
				<verse number="20">իսկ ուրիշ տեղ մը կ՚ըսէ.– «Եթէ թշնամիդ քաղցած է՝ հաց տուր իրեն. եթէ ծարաւ է՝ ջուր տուր։ Այսպէս վարուելովդ արդէն ամօթը զինք կ՚այրէ»։</verse>
				<verse number="21">Մի՛ պարտուիր չարէն, այլ՝ բարիով յաղթէ չարին։</verse>
			</chapter>
			<chapter number="13">
				<verse number="1">Ամէնմարդ պէտք է հնազանդի պետական իշխանութեանց, որովհետեւ առանց Աստուծոյ թոյլտուութեան իշխանութիւն չի կրնար ըլլալ, եւ գոյութիւն ունեցող իշխանութիւնները Աստուծմէ կարգուած են։</verse>
				<verse number="2">Ուստի, ով որ իշխանութեանց կը հակառակի՝ Աստուծոյ հրամանին է որ հակառակած կ՚ըլլայ, եւ հակառակողները իրենք զիրենք դատապարտութեան տակ կը դնեն։</verse>
				<verse number="3">Իշխողները վախ չեն պատճառեր բարիք գործողներուն, այլ միայն չարագործներուն։ Դուն կ՚ուզե՞ս իշխանութենէն չվախնալ։ Բարի՛ք գործէ, եւ անկէ գովասանք կը լսես.</verse>
				<verse number="4">որովհետեւ Աստուծոյ պաշտօնեան է անիկա, քու բարիքիդ համար կարգուած։ Իսկ եթէ չար գործես՝ վախցի՛ր անկէ, որովհետեւ զուր տեղը չէ որ սուր կը կրէ. որպէս Աստուծոյ պաշտօնեայ՝ բարկութեամբ կը դատէ եւ կը պատժէ չարագործները։</verse>
				<verse number="5">Ահա թէ ինչու՝ պէտք է իշխանութեանց հնազանդիլ. ո՛չ միայն պատիժէն զերծ մնալու, այլ մանաւանդ խիղճով հանգիստ ըլլալու համար։</verse>
				<verse number="6">Ատոր համար է նաեւ, որ իշխանութեանց տուրք կը վճարէք, որպէսզի իբրեւ Աստուծոյ պաշտօնեաներ՝ շարունակեն իրենց այդ դերը կատարել։</verse>
				<verse number="7">Հետեւաբար անոնցմէ իւրաքանչիւրին հանդէպ ձեր պարտաւորութիւնը կատարեցէք, տուրքը տալով անոր՝ որուն տուրք պէտք է տաք, մաքսը տալով անոր՝ որուն մաքս պէտք է տաք, հնազանդելով անոր՝ որուն հնազանդութիւն կը պարտիք եւ յարգելով ան՝ որուն յարգանք կը պարտիք։</verse>
				<verse number="8">Ոեւէ մէկուն ոեւէ բանով պարտական մի՛ մնաք. միմիայն իրար սիրելու պարտաւորութիւնը ունեցէք, քանի որ իր ընկերը սիրողը կատարած կ՚ըլլայ Աստուծոյ Օրէնքը ։</verse>
				<verse number="9">Որովհետեւ Աստուծոյ պատուիրանները, «Մի՛ շնար, մի՛ սպաններ, մի՛ գողնար, սուտ վկայութիւն մի՛ ըներ, մի՛ ցանկար» եւ միւս բոլորը, խտացած են սա միակ պատուիրանին մէջ. «Սիրէ՛ ընկերդ քու անձիդ պէս»։</verse>
				<verse number="10">Ով որ իր ընկերը կը սիրէ, չարիք չ՚ըներ անոր։ Ուրեմն սիրել՝ կը նշանակէ Աստուծոյ Օրէնքը լման գործադրել։</verse>
				<verse number="11">Սիրոյ այս սկզբունքով ընթացէք, գիտնալով թէ ի՛նչ ժամանակի մէջ կ՚ապրինք։ Ժամանակն է որ քունը թօթափենք եւ արթննանք, որովհետեւ հիմա փրկութիւնը աւելի մօտ է մեզի, քան այն ատեն՝ երբ հաւատացինք։</verse>
				<verse number="12">Գիշերը ահա կ՚անցնի եւ ցերեկը մօտ է։ Ուստի խաւարի գործերէն հեռանանք եւ լոյսի զէնքերը մեր վրայ առնենք,</verse>
				<verse number="13">ապրելու համար այնպէս՝ ինչպէս վայել է լոյսի մէջ քալողներուն, փոխանակ անառակութեամբ, արբեցութեամբ, խառնակեցութեամբ ու պղծութեամբ, կամնախանձով ու հակառակութեամբ ապրելու։</verse>
				<verse number="14">Տէր Յիսուս Քրիստոսի նկարագիրը ձեր վրայ առէք, եւ մարմնի ցանկութիւնները կատարելու հետամուտ մի՛ ըլլաք։</verse>
			</chapter>
			<chapter number="14">
				<verse number="1">Հաւատքի մէջ տկարացած մէկը ընդունեցէք՝ առանց իր խիղճը տանջող կասկածները քննադատելու։</verse>
				<verse number="2">Օրինակ, մէկը կը հաւատայ՝ թէ ամէն ինչ կարելի է ուտել։ Ուրիշ մը, որ կասկած ունի այդ մասին, բանջարեղէն կ՚ուտէ միայն։</verse>
				<verse number="3">Ամէն ինչ ուտողը թող չարհամարհէ չուտողը, իսկ չուտողը թող չքննադատէ ուտողը, որովհետեւ Աստուած զայն ընդուներ է։</verse>
				<verse number="4">Ո՞վ ես դուն, որ Աստուծոյ ծառան կը դատես։ Տէրը ի՛նք միայն գիտէ՝ իր հաւատքին մէջ կանգո՞ւն է անիկա, թէ ինկած։ Բայց վստահ եղէք որ կանգուն պիտի մնայ, որովհետեւ Տէրը կրնայ զայն կանգուն պահել։</verse>
				<verse number="5">Նոյնպէս, ոմանք կը խորհին՝ թէ զԱստուած պաշտելու համար այսինչ օրը աւելի կարեւոր է քան միւս օրը, մինչ ուրիշներու համար բոլոր օրերը նոյնն են։ Իւրաքանչիւրը թող իր համոզումը պահէ։</verse>
				<verse number="6">Կը բաւէ որ թէ՛ յատուկ օր մը փնտռողը եւ թէ՛ օրերու միջեւ խտրութիւն չդնողը երկուքն ալ Տէրը պատուել կը խորհին։ Նոյնպէս ալ, թէ՛ ամէն ինչ ուտողը Տէրը կը պատուէ եւ թէ՛ չուտողը, երբ երկուքն ալ Աստուծոյ գոհութիւն կը յայտնեն։</verse>
				<verse number="7">Մեզմէ ոեւէ մէկը ինքն իր անձին համար չ՚ապրիր, ո՛չ ալ ինքն իրեն համար կը մեռնի։</verse>
				<verse number="8">Եթէ կ՚ապրինք՝ Տիրոջ համար կ՚ապրինք, եւ եթէ կը մեռնինք՝ Տիրոջ համար կը մեռնինք, որ կը նշանակէ թէ՝ ըլլա՛յ կեանքի եւ ըլլա՛յ մահուան մէջ՝ Տիրոջ կը պատկանինք։</verse>
				<verse number="9">Ատոր համար ալ Քրիստոս մեռաւ եւ վերակենդանացաւ, որպէսզի Տէրը ըլլայ բոլորին, թէ՛ ապրողներուն եւ թէ՛ մեռածներուն հաւասարապէս։</verse>
				<verse number="10">Ինչո՞ւ կը դատես ուրեմն եղբայրդ, կամ ինչո՞ւ զայն կ՚արհամարհես։ Բոլորս ալ Քրիստոսի ատեանին դիմաց պիտի կանգնինք,</verse>
				<verse number="11">որովհետեւ մարգարէութեան մէջ գրուած է.– «Ես ինձմով կ՚երդնում,– կ՚ըսէ Տէրը,– որ ամէն ծունկ պիտի խոնարհի առջեւս եւ ամէն լեզու պիտի խոստովանի թէ ես եմ Աստուածը»։</verse>
				<verse number="12">Քանի ուրեմն մեզմէ իւրաքանչիւրը իր անձին համար հաշիւ պիտի տայ Աստուծոյ,</verse>
				<verse number="13">այսուհետեւ դադրի՛նք իրար քննադատելէ, եւ փոխարէնը ջանանք մեր եղբայրներուն գայթակղութեան եւ մեղանչումին պատճառ չդառնալ։</verse>
				<verse number="14">Յիսուս Քրիստոսով հետեւեալը ապահովապէս գիտեմ, թէ ինքնին պիղծ բան չկայ։ Բան մը պիղծ կ՚ըլլայ ա՛յն մարդուն համար, որ զայն պիղծ կը համարէ։</verse>
				<verse number="15">Եթէ գիտես թէ քու ուտելովդ եղբօրդ խղճմտանքը կը վիրաւորես, սիրով շարժած չես ըլլար՝ երբ ուտես։ Քու կերակուրովդ պատճառ մի՛ դառնար որ կորսուի եղբայրդ, որուն համար Քրիստոս իր կեանքը տուաւ։</verse>
				<verse number="16">Առիթ մի՛ տար որ բարի եւ ուղիղ սեպած բանդ հայհոյութեան պատճառ դառնայ։</verse>
				<verse number="17">Որովհետեւ Աստուծոյ արքայութիւնը կերակուր կամ ըմպելիք չէ, այլ՝ արդարութիւն, խաղաղութիւն եւ խնդութիւն, Սուրբ Հոգիէն տրուած։</verse>
				<verse number="18">Եւ ով որ ասոնցմով կը ծառայէ Քրիստոսի, անիկա Աստուծոյ հաճելի եւ մարդոց գովելի կ՚ըլլայ։</verse>
				<verse number="19">Արդ, այսուհետեւ խաղաղութիւն փնտռենք եւ աշխատինք իրարու հաւատքը ամրապնդել։</verse>
				<verse number="20">Չըլլա՛յ որ կերակուրի պատճառով Աստուծոյ գործը քանդես։ Ամէն բան ինքնին մաքուր է. բայց սխալ է բան մը ուտել, երբ ատիկա ուրիշ մը կը գայթակղեցնէ։</verse>
				<verse number="21">Աւելի ճիշդ է՝ ո՛չ միս ուտել, ո՛չ գինի խմել, ո՛չ ալ ուրիշ ոեւէ բան ընել՝ որով եղբայրդ կը գլորի կամ կը գայթակղի կամ կը տկարանայ։</verse>
				<verse number="22">Այս մասին քու համոզումդ՝ քու եւ Աստուծոյ միջեւ թող մնայ։ Երանի՜ անոր որ ինքզինքը դատապարտութեան չ՚ենթարկեր այնպիսի բաներով՝ որով իր ընկերոջ փորձութեան պատճառ կ՚ըլլայ։</verse>
				<verse number="23">Միւս կողմէ, եթէ մէկը կասկած ունի իր կերածին անմաքրութեան մասին, Աստուծոյ դատապարտութեան ենթակայ է՝ եթէ ուտէ, որովհետեւ իր արարքը հաւատքի արդիւնք չէ։ Եւ ինչ որ հաւատքէն չի գար՝ մեղք է։</verse>
			</chapter>
			<chapter number="15">
				<verse number="1">Մենք, հաւատքով զօրաւոր եղողներս, պէտք է համբերութեամբ տանինք տկարներու տկարութիւնները, եւ միայն մենք մեր մասին չմտածենք։</verse>
				<verse number="2">Մեզմէ իւրաքանչիւրը իր շուրջ եղողներով պէտք է հետաքրքրուի՝ անոնց բարիքը խորհելով, անոնց հաւատքըամրապնդելու համար։</verse>
				<verse number="3">Արդարեւ, Քրիստոս ալ ինքզինքը չմտածեց, այլ՝ ինչպէս Սուրբ գիրքը կ՚ըսէ, «Քեզ նախատողներուն նախատինքները իմ վրաս ինկան»։</verse>
				<verse number="4">Բայց ինչ որ սկիզբէն Սուրբ գիրքին մէջ գրուեցաւ՝ մեր դաստիարակութեան համար գրուեցաւ, որպէսզի համբերութեամբ եւ Սուրբ գիրքերուն մեզի պարգեւած քաջալերանքով՝ յոյս ունենանք։</verse>
				<verse number="5">Թող համբերութիւն եւ ամէն տեսակի քաջալերանք պարգեւողը, Աստուած, շնորհէ՝ որ նոյնը խորհիք իրարու մասին, Յիսուս Քրիստոսի օրինակով,</verse>
				<verse number="6">որպէսզի միասիրտ եւ միաբերան փառաւորէք զԱստուած, մեր Տիրոջ Յիսուս Քրիստոսի Հայրը։</verse>
				<verse number="7">Հետեւաբար ընդունեցէ՛ք իրար, ինչպէս որ Քրիստոս ալ ձեզ ընդունեց Աստուծոյ փառքին համար։</verse>
				<verse number="8">Կ՚ըսեմ ձեզի, թէ Քրիստոս Հրեաներուն ծառայեց՝ որպէսզի Աստուծոյ հաւատարմութիւնը ցոյց տայ եւ նախահայրերուն եղած խոստումները հաստատէ,</verse>
				<verse number="9">եւ որպէսզի բոլոր ազգերը զԱստուած փառաւորեն՝ իր ողորմութեանը համար. ինչպէս Սուրբ գիրքին մէջ գրուած է.– «Ատոր համար ալ բոլոր ազգերուն մէջ պիտի փառաւորեմ քեզ, եւ սաղմոսներով քու անունդ օրհներգեմ»։</verse>
				<verse number="10">Ուրիշ տեղ մը կ՚ըսէ.– «Ուրախացէ՛ք, ո՜վ ազգեր, անոր ժողովուրդին հետ միասին»։</verse>
				<verse number="11">Դարձեալ ուրիշ տեղ մը կ՚ըսէ.– «Օրհնեցէ՛ք Տէրը, դուք՝ ազգե՛ր բոլոր. գովեցէք զայն, դուք՝ ժողովուրդնե՛ր բոլոր»։</verse>
				<verse number="12">Իսկ Եսայի կ՚ըսէ.– «Յեսսէի արմատը պիտի ծլի եւ պիտիելլէ՝ իշխելու համար ազգերուն, եւ ազգերը իրենց յոյսը անոր պիտի կապեն»։</verse>
				<verse number="13">Արդ, յոյսի պարգեւիչ Աստուածը թող ձեզ ամբողջական ուրախութեամբ եւ խաղաղութեամբ լեցնէ՝ իրեն հանդէպ ունեցած ձեր հաւատքովը, որպէսզի Սուրբ Հոգիին զօրութեամբ յոյսով առատանաք։</verse>
				<verse number="14">Ինչ կը վերաբերի ձեզի, եղբայրնե՛ր, ես ինքս համոզուած եմ որ դուք ինքնին բարութեամբ լեցուն էք եւ ամբողջական գիտութեամբ լեցուած, եւ հետեւաբար կրնաք նաեւ իրար խրատել։</verse>
				<verse number="15">Բայց նամակիս մէջ որոշ տեղեր շատ խիստ եղայ ձեզի հանդէպ՝ կարգ մը բաներ վերյիշեցնելու համար ձեզի։ Աստուած ինծի իր շնորհքը տուաւ,</verse>
				<verse number="16">որպէսզի Քրիստոս Յիսուսի սպասաւորը ըլլամ հեթանոսներուն համար եւ Աստուծոյ Աւետարանին մատակարարման նուիրուիմ, որպէսզի հեթանոսները Աստուծոյ ընծայուին իբրեւ Սուրբ Հոգիով սրբուած ընդունելի պատարագ ։</verse>
				<verse number="17">Թէպէտ իրաւունք ունիմ պարծենալու Քրիստոս Յիսուսով այն վաստակին համար որ ունիմ Աստուծոյ քով,</verse>
				<verse number="18">բայց պիտի չհամարձակիմ ուրիշ բան յիշել, եթէ ոչ միայն այն՝ ինչ որ Քրիստոս իմ միջոցաւս կատարեց՝ հեթանոսները Աստուծոյ հնազանդեցնելու համար, խօսքով թէ գործով,</verse>
				<verse number="19">զօրաւոր նշաններով ու հրաշքներով, Սուրբ Հոգիին զօրութեամբ։ Այնպէս որ Երուսաղէմէն սկսեալ մինչեւ Իլլիրիկում՝ ամէն կողմ Քրիստոսի Աւետարանը տարածեցի։</verse>
				<verse number="20">Եւ ինծի պատիւ սեպեցի աւետարանել միայն հոն՝ ուր Քրիստոսի անունը չէր լսուած, որպէսզի ուրիշին դրած հիմին վրայ շինած չըլլամ, այլ, ինչպէս Սուրբ գիրքը կ՚ըսէ.–</verse>
				<verse number="21">«Անոնք՝ որոնց չէր պատմուած իր մասին՝ պիտի տեսնեն, անոնք որոնք չէին լսած իր մասին՝ պիտի իմանան»։</verse>
				<verse number="22">Այս մտահոգութիւնն էր որ բազմաթիւ անգամներ ինծի արգելք եղաւ ձեզի գալու։</verse>
				<verse number="23">Բայց հիմա որ այս կողմերը ա՛լ ընելիք մը չունիմ, եւ երկար տարիներէ ի վեր անձկութեամբ կը փափաքիմ ձեզի գալ, կ՚ուզեմ առիթէն օգտուիլ։</verse>
				<verse number="24">Եթէ Սպանիա անցնելու ըլլամ՝ յոյս ունիմ որ ճամբուս վրայ կը տեսնեմ ձեզ, եւ ձեր օգնութեամբ ալ կ՚անցնիմ հոն, անշուշտ նախ քիչ մը ձեր ներկայութիւնը վայելելէ ետք։</verse>
				<verse number="25">Բայց հիմա Երուսաղէմ կ՚երթամ՝ օգնութիւն տանելու համար այնտեղի հաւատացեալներուն։</verse>
				<verse number="26">Որովհետեւ Մակեդոնիայի եւ Աքայիայի եղբայրները յօժարակամ ուզեցին իրենց նուէրներով մասնակից դառնալ Երուսաղէմի աղքատ հաւատացեալներու կարիքներուն։</verse>
				<verse number="27">Այդպէս ուզեցին, որովհետեւ նաեւ պարտական կը զգան անոնց հանդէպ։ Եւ արդարեւ, քանի որ հեթանոսներ հաղորդակից եղան անոնց հոգեւոր բարիքներուն, իրենք ալ պարտին մասնակից դառնալ անոնց նիւթական կարիքներուն։</verse>
				<verse number="28">Արդ, այս պարտականութիւնս կատարելէ եւ յիշեալ նուէրները Երուսաղէմի եկեղեցիին յանձնելէ ետք՝ ձեր վրայով Սպանիա պիտի անցնիմ։</verse>
				<verse number="29">Եւ գիտեմ, որ երբ ձեզի գամ՝ Քրիստոսի Աւետարանին ամբողջական օրհնութեամբը պիտի գամ։</verse>
				<verse number="30">Եղբայրնե՛ր, մեր Տիրոջմով՝ Յիսուս Քրիստոսով եւ Սուրբ Հոգիին պարգեւած սիրովը կ՚աղաչեմ, որ ինծի համար Աստուծոյ աղօթելով պատերազմակից ըլլաք ինծի,</verse>
				<verse number="31">որպէսզի Աստուած զիս ազատէ իր կամքին անհնազանդ մարդոց ձեռքէն, որոնք Հրէաստան կը գտնուին, եւ Երուսաղէմ տանելիք օգնութիւնս ընդունելի ըլլայ այնտեղի հաւատացեալներուն։</verse>
				<verse number="32">Որպէսզի նաեւ Աստուծոյ կամքով ուրախութեամբ ձեզի գամ՝ ձեր քով քիչ մը հանգչելու համար։</verse>
				<verse number="33">Խաղաղութեան պարգեւիչը՝ Աստուած ձեր բոլորին հետ ըլլայ։ Ամէն։</verse>
			</chapter>
			<chapter number="16">
				<verse number="1">Ձեզի կը յանձնարարեմ Կենքրայի եկեղեցիին ծառայող մեր Ֆիպէ քոյրը,</verse>
				<verse number="2">որպէսզի Տիրոջ անունով ընդունիք զայն՝ ինչպէս որ հաւատացեալներուն կը վայելէ, եւ տէր ըլլաք իրեն՝ երբ ոեւէ բանի պէտք ունենալով դիմէ ձեզի. որովհետեւ ինքն ալ շատերուն տէր եղաւ եւ ամենէն աւելի՝ ինծի։</verse>
				<verse number="3">Բարեւ ըրէք Պրիսկային ու Ակիլասին, Յիսուս Քրիստոսով իմ գործակիցներուս,</verse>
				<verse number="4">որոնք իմ կեանքս փրկելու համար իրենց կեանքերն իսկ վտանգի ենթարկեցին։ Ո՛չ միայն ես երախտապարտ եմ իրենց, այլ հեթանոսութենէ դարձած բոլոր եկեղեցիները։</verse>
				<verse number="5">Բարեւ ըրէք նաեւ իրենց տունը հաւաքուող եկեղեցիին։ Բարեւ ըրէք իմ սիրելի Եպենետոսին, որ Ասիա նահանգէն Քրիստոսի առաջին հաւատացողն է։</verse>
				<verse number="6">Բարեւ ըրէք Մարիամին, որ շատ աշխատեցաւ ձեզի համար։</verse>
				<verse number="7">Բարեւ ըրէք Անդրոնիկոսին եւ Յունիասին, իմ ազգակիցներուս եւ բանտակիցներուս, որոնք քաջածանօթ են իրենց առաքելական գործով եւ ինձմէ առաջ ալ քրիստոնեայ դարձած։</verse>
				<verse number="8">Բարեւ ըրէք Ամպլիատոսին, որ Տիրոջմով սիրելի է ինծի։</verse>
				<verse number="9">Բարեւ ըրէք Ուրբանոսին, Տիրոջմով իմ գործակիցիս, եւ իմ սիրելի Ստաքիին։</verse>
				<verse number="10">Բարեւ ըրէք Ապեղէսի, Քրիստոսի հաւատարիմին։</verse>
				<verse number="11">Բարեւ ըրէք Արիստոբուլոսի ընտանիքին։ Բարեւ ըրէք Հերոդիոնին, իմ ազգակիցիս։ Բարեւ ըրէք Նարկիսոսի ընտանիքին, որ Տիրոջ կը հաւատայ։</verse>
				<verse number="12">Բարեւ ըրէք Տրիֆենային եւ Տրիֆոսային, որոնք աշխատեցան Տիրոջ համար։ Բարեւ ըրէք սիրելի Պերսիսին, որ շատ աշխատեցաւ Տիրոջ համար։</verse>
				<verse number="13">Բարեւ ըրէք Ռուֆոսին, Տիրոջ հաւատարիմին, եւ իր մօրը՝ որ իմ մայրս կը նկատեմ։</verse>
				<verse number="14">Բարեւ ըրէք Ասինկրիտոսին, Ֆլեկոնին, Հերմէսին, Պատրոբասին, Հերմասին եւ անոնց հետ եղող հաւատացեալ եղբայրներուն։</verse>
				<verse number="15">Բարեւ ըրէք Ֆիլոլոկոսին եւ Յուլիային, Ներէոսին եւ իր քրոջ, նաեւ Օլիմպասին եւ անոնց հետ եղող բոլոր հաւատացեալներուն։</verse>
				<verse number="16">Սուրբ համբոյրով ողջունեցէք իրար։ Քրիստոսի բոլոր եկեղեցիները կը բարեւեն ձեզ։</verse>
				<verse number="17">Կը խնդրեմ, եղբայրնե՛ր, որ զգուշանաք անոնցմէ՝ որոնք երկպառակութեանց եւ գայթակղութեանց պատճառ կ՚ըլլան՝ շեղելով այն վարդապետութենէն որ դուք սորվեցաք։ Հեռո՛ւ փախէք անոնցմէ,</verse>
				<verse number="18">որովհետեւ այդպիսիները մեր Տիրոջ՝ Քրիստոսի չէ որ կը ծառայեն, այլ՝ իրենց որովայնին, քաղցր խօսքերով ու կեղծ գովասանքներով պարզամիտները խաբելով։</verse>
				<verse number="19">Ձեր հնազանդութեան համբաւը ամէն տեղ հասած է, եւ ես ձեզմով ուրախ եմ։ Բայց կ՚ուզեմ որ իմաստուն ըլլաք՝ բարի գործեր կատարելով, եւ անմեղադրելի ըլլաք՝ չար գործերէն հեռու մնալով։</verse>
				<verse number="20">Եւխաղաղութեան պարգեւիչը, Աստուած, շուտով ձեր ոտքերուն տակ պիտի խորտակէ Սատանան ։ Մեր Տիրոջ՝ Յիսուս Քրիստոսի շնորհքը ձեր բոլորին հետ ըլլայ։</verse>
				<verse number="21">Տիմոթէոս, իմ գործակիցս, ինչպէս նաեւ իմ ազգակիցներս՝ Ղուկիոս, Յասոն եւ Սոսիպատրոս՝ բարեւ կ՚ընեն ձեզի։</verse>
				<verse number="22">(Ես ալ՝ Տերտիոս, որ այս նամակը գրեցի, Տիրոջմով կը բարեւեմ ձեզ)։</verse>
				<verse number="23">Ձեզի բարեւ կ՚ընէ Գայիոսը, իմ հիւրընկալս, որ իր տան մէջ կը հիւրընկալէ նաեւ ամբողջ եկեղեցին։ $եզի բարեւ կ՚ընեն նաեւ Երաստոս, քաղաքիս գանձապետը, եւ Կուարտոս եղբայրը։</verse>
				<verse number="24">Մեր Տիրոջ՝ Յիսուս Քրիստոսի շնորհքը ձեր բոլորին հետ ըլլայ։</verse>
				<verse number="25">Փա՜ռք տանք Աստուծոյ, որ կրնայ ձեզ ձեր հաւատքին մէջ հաստատուն պահել այն Աւետարանով՝ որ ձեզի բերի Յիսուս Քրիստոսը քարոզելով։ Այդ Աւետարանը յայտնութիւնն է Աստուծոյ փրկութեան ծրագիրին, որ անցեալ բոլոր ժամանակներուն մէջ ծածուկ մնացած էր։</verse>
				<verse number="26">Այժմ այդ խորհուրդը, մարգարէական գրութիւններով յայտնուած, մշտնջենաւոր Աստուծոյ հրամանով բոլոր ազգերուն ծանուցուեցաւ, որպէսզի ամէն ոք հաւատայ եւ հնազանդի Քրիստոսի։</verse>
				<verse number="27">Ուստի Յիսուս Քրիստոսի միջոցաւ յաւիտենական փա՜ռք Աստուծոյ, որ ի՛նք միայն իմաստուն է։ Ամէն ։</verse>
			</chapter>
		</book>
		<book number="46">
			<chapter number="1">
				<verse number="1">Ես, Պօղոս, որ Աստուծոյ կամքով կոչուած եմ Յիսուս Քրիստոսի առաքեալը ըլլալու, եւ Սոսթենէս՝ մեր եղբայրը,</verse>
				<verse number="2">կը գրենք ձեզի՝ Կորնթոսի մէջ հաստատուած Աստուծոյ եկեղեցիին, որ Քրիստոս Յիսուսով Աստուծոյ ընծայուած եւ իր սուրբ ժողովուրդը ըլլալու կոչուած էք, բոլոր անոնց հետ՝ որոնք ամէն տեղ մեր Տէր Յիսուս Քրիստոսը կը պաշտեն իբրեւ իրենց եւ մեր Տէրը։</verse>
				<verse number="3">Թող Աստուած մեր Հայրը եւ մեր Տէրը Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="4">Միշտ ձեզի համար շնորհակալութիւն կը յայտնեմ իմ Աստուծոյս՝ այն շնորհքին համար, որ ձեզի տուաւ Յիսուս Քրիստոսի միջոցաւ, ըլլա՛յ</verse>
				<verse number="5">որովհետեւ ամէն բանի մէջ հարստացաք իրմով, ըլլա՛յ խօսքի առատութեամբ, ըլլա՛յ գիտութեան։</verse>
				<verse number="6">Այդպէս ալ, Քրիստոսի մասին մեր վկայութիւնը ամրօրէն հաստատուեցաւ ձեր մէջ,</verse>
				<verse number="7">եւ ոեւէ շնորհք չի պակսիր ձեզի, մինչ կը սպասէք մեր Տիրոջ Յիսուս Քրիստոսի յայտնուելուն։</verse>
				<verse number="8">Եւ Աստուած մինչեւ վերջ հաստատուն պիտի պահէ ձեզ, որպէսզի անմեղադրելի ըլլաք մեր Տիրոջ Յիսուս Քրիստոսի դատաստանին օրը։</verse>
				<verse number="9">Վստահեցէ՛ք Աստուծոյ, որ ձեզ կանչեց՝ հաղորդակից դառնալու իր Որդիին, մեր Տիրոջ՝ Յիսուս Քրիստոսի։</verse>
				<verse number="10">Եղբայրնե՛ր, մեր Տիրոջ Յիսուս Քրիստոսի անունով կոչ կ՚ուղղեմ ձեզի, որ բոլորդ միաբանիք, եւ պառակտումներ չըլլան ձեր մէջ. այլ միանաք եւ ըլլաք մէկ միտք, մէկ խորհուրդ։</verse>
				<verse number="11">Որովհետեւ, եղբայրնե՛ր, Քլոյիսի ընտանիքէն ոմանք ձեր մասին խօսած ատեն ինծի իմացուցին՝ թէ հակառակութիւններ կան ձեր մէջ։</verse>
				<verse number="12">Ըսեմ ինչ որ լսեցի։ Թէ՝ ձեզմէ իւրաքանչիւրը տարբեր բան կ՚ըսէ։ Մին կ՚ըսէ՝ «Ես Պօղոսի կը հետեւիմ», միւսը՝ «Ես Ապողոսին կը հետեւիմ», երրորդ մը կ՚ըսէ՝ «Ես Կեփասին կը հետեւիմ», իսկ ուրիշ մը՝ թէ «Ես Քրիստոսի կը հետեւիմ»։</verse>
				<verse number="13">Միթէ Քրիստոս կողմերո՞ւ բաժնուած է։ Միթէ Պօղո՞ս խաչ բարձրացաւ ձեզի համար. կամ Պօղոսի անունո՞վ մկրտուեցաք։</verse>
				<verse number="14">Փառք Աստուծոյ որ ձեզմէ միայն Կրիսպոսն ու Գայիոսը մկրտեցի.</verse>
				<verse number="15">այնպէս որ ոեւէ մէկը չի՛ կրնար ըսել՝ թէ իմ անունովս մկրտուեցաք։</verse>
				<verse number="16">Նաեւ Ստեֆանասի ընտանիքը ես մկրտեցի։ Չեմ կարծեր որ ուրիշ մէկը մկրտած ըլլամ։</verse>
				<verse number="17">Որովհետեւ Քրիստոս զիս մկրտելու չղրկեց, այլ՝ աւետարանելու. եւ աւետարանելու՝ առանց խօսքի ճարտարութեան դիմելու, որպէսզի Քրիստոսի խաչելութեան մասին քարոզութիւնը իր ոյժէն չպարպուի։</verse>
				<verse number="18">Խաչին մասին քարոզութիւնը յիմարութիւն կը թուի կորուստի ճամբուն մէջ գտնուողներուն համար, մինչ մեզի՝ փրկութեան ճամբուն մէջ գտնուողներուս համար Աստուծոյ զօրութիւնն է անիկա։</verse>
				<verse number="19">Արդարեւ մարգարէութեան մէջ գրուած է.– «Իմաստուններուն իմաստութիւնը պիտի խափանեմ, խելացիներուն խելքը պիտի կորսնցնեմ»։</verse>
				<verse number="20">Այն ատեն ո՞ւր պիտի մնան իմաստունները կամ ուսեալները եւ կամ այս աշխարհի հարցերը քննողները։ Չէ՞ որ Աստուած ցոյց տուաւ՝ թէ այս աշխարհի իմաստութիւնը յիմարութիւն է։</verse>
				<verse number="21">Որովհետեւ աշխարհը իր ունեցած իմաստութեամբ չկրցաւ ճանչնալ զԱստուած եւ անոր իմաստութիւնը, ուստի Աստուած ուզեց յիմարութիւն համարուած խաչին քարոզութեամբ փրկել անոնք՝ որ կը հաւատան։</verse>
				<verse number="22">Եւ թէպէտ Հրեաներ հրաշք կ՚ուզեն, իսկ Յոյներ իմաստութիւն կը փնտռեն,</verse>
				<verse number="23">մենք խաչուած Քրիստոսը կը քարոզենք, որ գայթակղութիւն է Հրեաներուն համար եւ յիմարութիւն՝ հեթանոսներուն համար,</verse>
				<verse number="24">թէպէտ նոյն այդ Հրեաներէն ու Յոյներէն կանչուածներուն եւ դարձի եկածներուն համար՝ անիկա Քրիստոսն է, Աստուծոյ զօրութիւնը եւ Աստուծոյ իմաստութիւնը։</verse>
				<verse number="25">Արդարեւ, Աստուծոյ տնօրինութիւնը, որ Յոյներ յիմարութիւն կ՚որակեն, իմաստնագոյն է քան մարդկային ոեւէ իմաստութիւն. եւ Աստուծոյ խաչը, որ Հրեաներ տկարութիւն կը համարեն, աւելի զօրեղ է քան մարդկային ամէն զօրութիւն։</verse>
				<verse number="26">Եղբայրնե՛ր, դուք ձեզմէ դատեցէք. ի՛նչ էիք երբ Աստուած ձեզ կանչեց։ Ձեզմէ քանի՞ն իմաստուն, հզօր կամ ազնուատոհմ էին մարդկային չափանիշներով։</verse>
				<verse number="27">Բայց Աստուած ընտրեց այն՝ ինչ որ այս աշխարհը յիմար կը սեպէ, անով իմաստունները ամօթով ձգելու համար. ընտրեց այն՝ ինչ որ այս աշխարհը տկար կը համարէ, անով հզօրները ամչցնելու համար.</verse>
				<verse number="28">եւ ընտրեց այն՝ ինչ որ այս աշխարհը անարժէք, արհամարհելի եւ ոչնչութիւն կը նկատէ, անով ոչնչացնելու համար այս աշխարհի մեծութիւնները։</verse>
				<verse number="29">Եւ ասիկա՝ որպէսզի ոեւէ մարդ չպարծենայ Աստուծոյ առջեւ,</verse>
				<verse number="30">որովհետեւ Աստուած ի՛նքն էր որ ձեզ բերաւ Քրիստոսի միացուց, եւ մենք Քրիստոսով ճանչցանք Աստուծոյ իմաստութիւնը եւ գտանք մեր արդարութիւնը, սրբութիւնը եւ փրկութիւնը,</verse>
				<verse number="31">որպէսզի, ինչպէս մարգարէութեան մէջ գրուած է. «Ով որ կը պարծենայ՝ թող Տիրոջմով պարծենայ»։</verse>
			</chapter>
			<chapter number="2">
				<verse number="1">Ես ալ, եղբայրնե՛ր, երբ ձեզի եկայ՝ իմաստասիրական մեծ–մեծ խօսքերով չէր որ ձեզի պատմեցի Աստուծոյ փրկութեան ծրագիրին մասին,</verse>
				<verse number="2">որովհետեւ միակ նպատակ դրած էի՝ ձեզի ճանչցնել Յիսուսը՝ Քրիստոսը, այսինքն նոյնիքն խաչուած Փրկիչը։</verse>
				<verse number="3">Եւ ձեր քով եկած ատենս ալ տկար էր, սաստիկ վախ ու դողի մէջ,</verse>
				<verse number="4">եւ իմաստութեան ճարտար խօսքերով չէր որ խօսեցայ կամ քարոզեցի, այլ՝ Սուրբ Հոգիին զօրութեամբ եւ ներգործութեամբ,</verse>
				<verse number="5">որպէսզի ձեր հաւատքը հիմնուի Աստուծոյ զօրութեան վրայ, եւ ո՛չ թէ մարդկային իմաստութեան։</verse>
				<verse number="6">Սակայն հոգեւոր կատարելութեան հասածներուն իմաստութիւն ալ կը քարոզենք։ Բայց մեր քարոզածը ո՛չ այս աշխարհի իմաստութիւնն է, ո՛չ ալ այս աշխարհը կառավարող ոյժերունը, որոնց իշխանութիւնը շուտով պիտի խափանուի։</verse>
				<verse number="7">Մեր քարոզածը Աստուծոյ իմաստութիւնն է, որ թաքուն էր եւ մեզմէ ծածկուած կը մնար մինչեւ հիմա, բայց որ Աստուած սկիզբէն իսկ, յաւիտեաններէն առաջ մեզի տալ սահմանած էր, որպէսզի անով մենք փառաւորուինք։</verse>
				<verse number="8">Այս աշխարհի իշխաններէն ոեւէ մէկը չհասկցաւ այդ իմաստութիւնը. որովհետեւ եթէ հասկցած ըլլային՝ խաչը չէին հաներ Տէրը, որ այդ փառքը պարգեւողն է։</verse>
				<verse number="9">Սակայն, ինչպէս գրուած է.– «Աստուած զինք սիրողներուն համար պատրաստեց այնպիսի փառք մը, որ ոեւէ աչք չէ տեսած, ոեւէ ականջ չէ լսած, եւ ոեւէ մէկուն միտքէն իսկ չէ անցած»։</verse>
				<verse number="10">Բայց Աստուած մեզի յայտնեց այդ խորհուրդը իր Հոգիին միջոցաւ, որովհետեւ Հոգին, որ ամէն ինչ կը քննէ, գիտէ Աստուծոյ նոյնիսկ ամենածածուկ ծրագիրները։</verse>
				<verse number="11">Մարդոցմէ ո՞վ կրնայ մարդուս խորհուրդները ճանչնալ, եթէ ոչ՝ նոյնինքն մարդուս հոգին որ իր մէջն է։ Նոյնպէս ալ ո՛չ ոք կրնայ գիտնալ Աստուծոյ խորհուրդները, եթէ ոչ՝ Աստուծոյ Հոգին։</verse>
				<verse number="12">Արդ, մենք այս աշխարհի հոգին չէր որ առինք, այլ՝ Աստուծմէ ղրկուած Հոգին, որպէսզի ճանչնանք Աստուծմէ մեզի շնորհուած պարգեւները։</verse>
				<verse number="13">Եւ ինչ որ կը խօսինք՝ մարդկային իմաստութեան բերումը եղող խօսքեր չեն, այլ՝ Սուրբ Հոգիին կողմէ սորվեցուած իմաստութեամբ հոգեւոր ճշմարտութիւններ կը բացատրենք հոգեւոր մարդոց։</verse>
				<verse number="14">Աստուծոյ Հոգին չունեցող մարդը չ՚ընդունիր Աստուծոյ Հոգիին բերած ճշմարտութիւնները, որովհետեւ անոնք յիմարութիւն կը թուին իրեն. եւ չի կրնար զանոնք ճանչնալ, որովհետեւ անոնք միայն Հոգիով կը քննուին։</verse>
				<verse number="15">Իսկ Աստուծոյ Հոգին ունեցող մարդը ամէն ինչ կը քննէ, բայց ինք ոեւէ մէկէն չի քննուիր։</verse>
				<verse number="16">Ահա թէ ինչու Սուրբ գիրքը կ՚ըսէ.– «Ո՞վ կրցաւ երբեք Տիրոջ միտքը կարդալ, որ կարենայ խորհուրդ տալ անոր»։ Բայց մենք գիտե՛նք թէ Քրիստոս ինչ կը խորհի։</verse>
			</chapter>
			<chapter number="3">
				<verse number="1">Ես ալ, եղբայրնե՛ր, սկիզբը չէի կրնար ձեզի խօսիլ այնպէս՝ ինչպէս պիտի խօսէի Աստուծոյ Հոգին ունեցող մարդոց հետ. այլ խօսեցայ այնպէս՝ ինչպէս պէտք էր խօսիլ աշխարհին պատկանող մարդոց։ Քրիստոնէական հաւատքին մէջ դեռ երեխաներ էիք,</verse>
				<verse number="2">ուստի կաթ ջամբեցի ձեզի եւ ո՛չ թէ կերակուր, որովհետեւ չէիք կրնար ուտել։ Բայց նոյնիսկ հիմա չէք կրնար,</verse>
				<verse number="3">որովհետեւ դեռ աշխարհին պատկանող մարդոց պէս կ՚ապրիք։ Տակաւին ձեր մէջ եղող նախանձն ու հակառակութիւնը միթէ ցոյց չե՞ն տար որ դեռ մարմնաւոր էք եւ աշխարհի չափանիշներով խորհող մարդոց պէս կը վարուիք։</verse>
				<verse number="4">Երբ ձեզմէ մէկը կ՚ըսէ՝ «Ես Պօղոսին կը հետեւիմ», իսկ ուրիշ մը՝ թէ «Ես Ապողոսի կը հետեւիմ», յստակ չէ՞ որ աշխարհիկ մարդոց պէս կը խորհիք։</verse>
				<verse number="5">Վերջին հաշուով՝ Պօղո՛սը ով է, Ապողոսը ով է. պաշտօնեաներ են՝ որոնց միջոցաւ հաւատացիք, եւ որոնցմէ իւրաքանչիւրը պարզապէս կատարեց այն պաշտօնը որ Տէրը տուաւ։</verse>
				<verse number="6">Ես տնկեցի, Ապողոսը ջրեց. բայց Աստուած էր որ աճեցուց։</verse>
				<verse number="7">Այլեւս ո՛չ տնկողը կարեւորութիւն մը կը ներկայացնէ, ո՛չ ալ ջրողը, այլ աճեցնողը՝ Աստուած։</verse>
				<verse number="8">Տնկողն ու ջրողը տարբերութիւն չունին, իւրաքանչիւրը իր աշխատանքին համաձայն իր վարձատրութիւնը պիտի ստանայ։</verse>
				<verse number="9">Որովհետեւ մենք պարզապէս Աստուծոյ գործակիցներ ենք. դուք Աստուծո՛յ անդաստանն էք եւ Աստուծո՛յ շինութիւնը, եւ ո՛չ թէ մերը։</verse>
				<verse number="10">Աստուծոյ ինծի տուած շնորհքին համաձայն, ես՝ որպէս փորձառու ճարտարապետ՝ հաւատքին հիմը դրի. բայց ուրի՛շն է որ անոր վրայ պիտի շինէ։ Ամէն ոք զգոյշ պէտք է ըլլայ, սակայն, թէ ի՛նչպէս կը շինէ։</verse>
				<verse number="11">Որովհետեւ ոեւէ մէկը չի կրնար ուրիշ հիմ դնել, քան Աստուծոյ դրած միակ հիմը, որ Յիսուս Քրիստոս է։</verse>
				<verse number="12">Այդ հիմինվրայ շինուածըկրնայ ոսկի, արծաթ կամ թանկագին քար ըլլալ, եւ կամ կրնայ փայտ, խոտ կամ եղէգ ըլլալ։</verse>
				<verse number="13">Իւրաքանչիւրին գործը դատաստանի օրը պիտի յայտնուի, եւ ատիկա կրակը պիտի յայտնէ, որովհետեւ իւրաքանչիւրին գործին որակը կրակով պիտի փորձուի։</verse>
				<verse number="14">Եթէ մէկուն շինածը կրակին դիմանայ՝ ենթական պիտի վարձատրուի.</verse>
				<verse number="15">իսկ եթէ այրի՝ ենթական պիտի տուժէ, այսինքն թէեւ անձը ինք պիտի փրկուի, սակայն իր գործերուն համար վարձատրութիւն պիտի չստանայ։</verse>
				<verse number="16">Չէ՞ք գիտեր թէ Աստուծոյ տաճար էք դուք, եւ Աստուծոյ Հոգին կը բնակի ձեր մէջ։</verse>
				<verse number="17">Հետեւաբար եթէ մէկը Աստուծոյ տաճարը քանդէ՝ Աստուած ալ զինք կորուստի պիտի մատնէ, որովհետեւ Աստուծոյ տաճարը սուրբ է. եւ դո՛ւք էք այդ տաճարը։</verse>
				<verse number="18">Ոեւէ մէկը ինքզինք թող չխաբէ։ Ձեզմէ ով որ այս աշխարհին չափանիշով ինքզինք իմաստուն կը կարծէ, թող յիմար ըլլայ՝ որպէսզի իրաւ իմաստուն ըլլայ։</verse>
				<verse number="19">Որովհետեւ այս աշխարհի իմաստութիւնը Աստուծոյ աչքին յիմարութիւնէ, ինչպէս Սուրբ գիրքերուն մէջ գրուած է. «Աստուած իմաստունները իրենց ճարպիկութեան մէջ կը բռնէ»։</verse>
				<verse number="20">Իսկ ուրիշ տեղ մը գրուած է. «Տէրը գիտէ իմաստուններու խորհուրդները, որոնք անարժէք են»։</verse>
				<verse number="21">Հետեւաբար, թող ոեւէ մէկը չպարծենայ մարդոցմով,</verse>
				<verse number="22">որովհետեւ ամէն ինչ ձեզի համար է. Պօղո՛սն ալ ձեզի համար է, Ապողո՛սն ալ, Կեփա՛սն ալ։ Նոյնպէս այս աշխարհը, թէ՛ կեանքը, թէ՛ մահը, թէ՛ ներկան եւ թէ՛ ապագան, բոլորը ձեզի համար են։</verse>
				<verse number="23">Իսկ դուք Քրիստոսի կը պատկանիք, եւ Քրիստոս ալ՝ Աստուծոյ։</verse>
			</chapter>
			<chapter number="4">
				<verse number="1">Հետեւաբար՝ պէտք է մեզ նկատէք Քրիստոսի սպասաւորները, իբրեւ մարդիկ՝ որոնց յանձնուած է Աստուծոյ ծածուկ ծրագիրին վերակացութիւնը։</verse>
				<verse number="2">Արդ, վերակացութիւն ընող մարդէ մը կը պահանջուի՝ հաւատարիմ ըլլալ։</verse>
				<verse number="3">Ուստի ինծի համար բնաւ նշանակութիւն չունի թէ դուք ի՛նչպէս կը դատէք զիս, կամ մարդիկ ի՛նչպէս կը դատեն։ Ես ինքզինքս ալ չեմ դատեր։</verse>
				<verse number="4">Խիղճս հանդարտ է, բայց ատով չեմ արդարանար հարկաւ, որովհետեւ Տէրն է որ զիս կը դատէ։</verse>
				<verse number="5">Ուստի դուք ալ ոեւէ մէկը մի՛ դատէք ժամանակէն առաջ, մինչեւ գայ Տէրը, որ մարդոց մութ գաղտնիքները լոյսին պիտի բերէ եւ երեւան պիտի հանէ միտքերուն մէջ ծածկուած խորհուրդները։ Ահա այն ատեն իւրաքանչիւրը Աստուծմէ պիտի ստանայ արժանի գովասանքը։</verse>
				<verse number="6">Եղբայրնե՛ր, ձեզի համար ինքզինքս եւ Ապողոսը օրինակ դարձուցի ըսածներուս, որպէսզի մեզմէ սորվիք չհպարտանալ, կամ ինչպէս առածը կ՚ըսէ՝ «Ոչինչ՝ գրուածէն անդին», եւ որպէսզի այնքան մը չպարծենաք մէկով՝ ուրիշ մը արհամարհելու չափ։</verse>
				<verse number="7">Ոեւէ մէկէն տարբեր բան մը չես. եւ եթէ Աստուծմէ առած ես՝ ինչո՞ւ կը պարծենաս, մէկու մը պէս՝ որ կը խորհի թէ Աստուծմէ բան առած չէ։</verse>
				<verse number="8">Կը կարծէք թէ արդէն ամէն ինչ ունի՞ք. կը կարծէք թէ արդէն հարստացա՞ծ էք, եւ առանց մեզի արդէն թագաւորեցի՞ք։ Երանի՜ թէ թագաւորութեան հասած ըլլայիք, որպէսզի մենք ալ ձեզի հետ թագաւորէինք։</verse>
				<verse number="9">Ինծի այնպէս կը թուի, թէ Աստուած մեզ՝ առաքեալներս մարդոց մէջ յետին դասեց, մահապարտներու պէս, եւ մենք տեսարան եղանք ամբողջ աշխարհին, թէ՛ հրեշտակներուն եւ թէ՛ մարդոց։</verse>
				<verse number="10">Մենք Քրիստոսի սիրոյն «յիմար» եղանք, իսկ դուք հազիւ Քրիստոսի միացած՝ իմաստո՞ւն եղաք. մենք՝ տկար, իսկ դուք՝ հզօ՞ր. մենք՝ անարգ, իսկ դուք փառաւո՞ր։</verse>
				<verse number="11">Մինչեւ օրս յաճախ անօթի ալ կը մնանք, ծարաւ ալ, կիսամերկ ալ. յաճախ ծեծի կ՚ենթարուինք, բնաւ մնայուն կայք չունինք,</verse>
				<verse number="12">եւ մեր հացն ալ սեփական աշխատանքով կը ճարենք։ Մարդիկ կը հայհոյե՞ն մեզի, մենք կ՚օրհնենք։ Կը հալածե՞ն մեզ, կը համբերենք։</verse>
				<verse number="13">Կը վարկաբեկե՞ն մեզ, մենք ազնուութեամբ կը պատասխանենք։ Ամբողջ աշխարհին նախատինքին թիրախ դարձանք եւ բոլորին անարգանքին առարկան եղանք մինչեւ օրս։</verse>
				<verse number="14">Այս բաները կը գրեմ՝ ո՛չ թէ ձեզ ամօթով ձգելու, այլ՝ խրատելու համար ձեզ, որպէս իմ սիրելի որդիներս։</verse>
				<verse number="15">Որովհետեւ նոյնիսկ եթէ բիւրաւոր դաստիարակներ ունենաք՝ ձեզ Քրիստոսի առաջնորդելու համար, բայց ինձմէ զատ հայր չէք կրնար ունենալ, որովհետեւ ե՛ս էի որ Աւետարանին քարոզութեամբ ձեզի հայր եղայ՝ որպէսզի Քրիստոս Յիսուսի պատկանիք։</verse>
				<verse number="16">Հետեւաբար, կը խնդրեմ ձեզմէ, ինծի նմանեցէք։</verse>
				<verse number="17">Ատոր համար ալ ձեզի ղրկեցի Տիրոջմով իմ սիրելի եւ հաւատարիմ որդիս՝ Տիմոթէոսը, որպէսզի ձեզի յիշեցնէ իմ սորվեցուցած սկզբունքներս, որոնք Քրիստոս Յիսուսի պատկանողներունը պէտք է ըլլան, ինչպէս ամէն տեղ բոլոր եկեղեցիներուն կը սորվեցնեմ։</verse>
				<verse number="18">Ձեզմէ ոմանք սկսեր են գոռոզանալ, խորհելով որ այլեւս ես չեմ գար ձեր մօտ։</verse>
				<verse number="19">Բայց շուտով պիտի գամ, եթէ Տէրը կամենայ, ո՛չ թէ այդ հպարտացած մարդոց խօսքերը լսելու, այլ անոնց զօրութիւնը տեսնելու համար։</verse>
				<verse number="20">Որովհետեւ Աստուծոյ արքայութիւնը խօսքով չէ որ ինքզինք կը յայտնէ մարդոց կեանքին մէջ, այլ՝ գործով։</verse>
				<verse number="21">Արդ, ի՞նչպէս կ՚ուզէք, գաւազանո՞վ գամ ձեզի, թէ սիրով եւ ազնուութեամբ։</verse>
			</chapter>
			<chapter number="5">
				<verse number="1">Լսեցիձերմէջ տեղիունեցած անբարոյութեան մը մասին. եւ այնպիսի անբարոյութիւն մը՝ որ նոյնիսկ հեթանոսներուն մօտ դատապարտուած է։ Լսեցի արդարեւ, թէ մարդուն մէկը իր հօրը կնոջ հետ կը կենակցի։</verse>
				<verse number="2">Եւ դեռ դուք կը հպարտանա՞ք. պէտք չէ՞ր, ընդհակառակը, սգայիք, եւ ձեր մէջէն դուրս դնէիք այդ անբարոյութիւնը գործողը։</verse>
				<verse number="3">Ես թէպէտեւ մարմինով հեռու՝ բայց հոգիով ձեզի հետ եմ, եւ արդէն իբրեւ ձեր մէջ ներկայ՝ վճիռս տուի։</verse>
				<verse number="4">Կ՚ուզեմ որ երբ մեր Տիրոջ Յիսուս Քրիստոսի անունով իրարու քով գաք, եւ ես ալ հոգիով ձեզի հետ ըլլամ, մեր Տէր Յիսուս Քրիստոսի տուած իշխանութեամբ՝</verse>
				<verse number="5">այդ անբարոյութիւնը գործողը իր մարմինով Սատանային կամքին ձգէք, որպէսզի մարմինը կորսուի, եւ այսպիսով թերեւս հոգին փրկուի մեր Տիրոջ Յիսուս Քրիստոսի դատաստանին օրը։</verse>
				<verse number="6">Ճիշդ չէ որ պարծենաք։ Չէ՞ք գիտեր առածը, որ կ՚ըսէ. «Քիչ մը թթխմորը ամբողջ զանգուածը կը խմորէ»։</verse>
				<verse number="7">Չարութեան հին խմորը դուրս նետեցէք ձեզմէ, որպէսզի ամբողջութեամբ նոր եւ անխմոր զանգուած մը ըլլաք, ինչպէս որ էք արդէն, քանի որ Քրիստոս՝ մեր Զատիկին Գառնուկը մորթուեցաւ։</verse>
				<verse number="8">Ուստի Զատիկը տօնենք՝ ո՛չ թէ հին խմորով, այսինքն՝ ո՛չ թէ չարութեան եւ անզգամութեան խմորը պահելով մեր մէջ, այլ՝ առանց թթխմորի, այսինքն՝ անկեղծութեամբ եւ ճշմարտախօսութեամբ։</verse>
				<verse number="9">Նամակիս մէջ ձեզի գրած էի, որ անբարոյ մարդոց հետ չյարաբերիք։</verse>
				<verse number="10">Բայց յստակ է որ խօսքս հեթանոս աշխարհին անբարոյ մարդոց կամ ագահներուն կամ յափշտակողներուն կամ կռապաշտներուն մասին չէր. այլապէս ստիպուած պիտի ըլլայիք այս աշխարհէն հեռանալու։</verse>
				<verse number="11">Մինչդեռ այդ տողերովս ըսել կ՚ուզէի որ չյարաբերիք անոնց հետ՝ որոնք թէպէտ քրիստոնեայ եղբայր կը կոչուին, բայց կա՛մ պոռնկութիւն կ՚ընեն կամ կռապաշտ են, կա՛մ ագահ կամ բամբասող, կա՛մ գինեմոլ եւ կամ յափշտակող։ Այնպիսիներուն հետ նոյնիսկ սեղան մի՛ նստիք։</verse>
			</chapter>
			<chapter number="6">
				<verse number="1">Ի՞նչպէս կ՚ըլլայ որ, երբ ձեզմէ մէկը ոեւէ խնդիր ունի իր ընկերոջ հետ՝ կը համարձակի անհաւատ հեթանոսներու դատաստանին դիմել, փոխանակ Աստուծոյ եկեղեցիինդիմելու ։</verse>
				<verse number="2">Միթէ չէ՞ք գիտեր, թէ Աստուծոյ ժողովուրդն է որ պիտի դատէ աշխարհը։ Եւ եթէ աշխարհը դուք պիտի դատէք, ի՞նչպէս կ՚ըլլայ որ չնչին դատ մը իսկ չէք կրնար տեսնել։</verse>
				<verse number="3">Չէ՞ք գիտեր թէ հրեշտակներն իսկ մենք պիտի դատենք, ալ ո՛ւր մնաց՝ այս աշխարհի խնդիրները։</verse>
				<verse number="4">Արդ, ձեր հասարակ խնդիրներուն համար ի՞նչպէս կրնաք դատաւոր կարգել անոնք՝ որոնք եկեղեցիին կողմէ մերժելի են։</verse>
				<verse number="5">Ամօթ չէ՞ ձեզի։ Ձեր մէջ չկա՞յ իմաստուն մը որ կարենայ ձեր միջեւ ծագած խնդիրները վճռել,</verse>
				<verse number="6">որ քրիստոնեայ եղբայր մը իր հաւատակից եղբայրը դատի կը քաշէ, այն ալ՝ անհաւատներուն առջեւ։</verse>
				<verse number="7">Բայց արդէն իսկ ձեզի համար յանցանք է իրարու դէմ դատ ունենալը։ Աւելի լաւ պիտի ըլլար որ յանձն առնէիք անիրաւուիլ կամ զրկանք կրել։</verse>
				<verse number="8">Մինչդեռ դուք էք որ անիրաւութիւն կ՚ընէք եւ կը զրկէք. եւ ատիկա կ՚ընէք՝ նոյնինքն ձեր հաւատակից եղբայրներուն։</verse>
				<verse number="9">Միթէ չէ՞ք գիտեր որ անիրաւութիւն ընողները Աստուծոյ արքայութիւնը պիտի չժառանգեն։ Դուք ձեզ չխաբէք։ Անոնք որ պոռնկութիւն կ՚ընեն կամ կռապաշտ են, կամ՝ շնացող, իգացեալ, արուագէտ,</verse>
				<verse number="10">գող, ագահ, գինեմոլ, բամբասող կամ յափշտակող՝ Աստուծոյ արքայութիւնը պիտի չժառանգեն։</verse>
				<verse number="11">Եւ ձեզմէ ոմանք այդպիսին չէի՞ն։ Բայց ձեր մեղքերէն լուացուեցաք, սրբուեցաք, արդարացաք մեր Տիրոջ Յիսուս Քրիստոսի անունով եւ մեր Աստուծոյ Հոգիին միջոցաւ։</verse>
				<verse number="12">Ամէն ինչ արտօնուած է ինծի. բայց ամէն ինչ օգտակար չէ։ Ամէն ինչ արտօնուած է ինծի. բայց պէտք չէ ոեւէ բանի գերին դառնամ։</verse>
				<verse number="13">Կերակուրը ստամոքսին համար եղած է եւ ստամոքսը՝ կերակուրին. սակայն Աստուած թէ՛ մէկը եւ թէ՛ միւսը պիտի խափանէ։ Բայց նոյնը չէ մարմինին պարագան։ Մարմինը պոռնկութեան համար չէ, այլ՝ Տիրոջ համար, եւ Տէրը՝ մարմինին։</verse>
				<verse number="14">Որովհետեւ Աստուած ինչպէս որ Տէր Յիսուսը յարուցանեց՝ այնպէս ալ մեզ պիտի յարուցանէ իր զօրութեամբը։</verse>
				<verse number="15">Չէ՞ք գիտեր թէ ձեր մարմինները Քրիստոսի անդամներն են։ Քրիստոսի անդամները առնենք պոռնիկի անդա՞մ դարձնենք։ Բնա՛ւ երբեք։</verse>
				<verse number="16">Չէ՞ որ գիտէք թէ պոռնիկին միացողը անոր հետ մէկ մարմին կը կազմէ, որովհետեւ գրուած է. «Երկուքը մէկ մարմին պիտի ըլլան»։</verse>
				<verse number="17">Նոյնպէս ալ, ով որ Տիրոջ միանայ՝ անոր հետ մէկ հոգի կ՚ըլլայ։</verse>
				<verse number="18">Հետեւաբար պոռնկութենէ հեռո՛ւ փախէք։ Բոլոր միւս մեղքերը որ մարդ կը գործէ, իր մարմինին հետ կապ չունին. բայց պոռնկութիւն ընողը իր մարմինին դէմ կը մեղանչէ։</verse>
				<verse number="19">Չէ՞ք գիտեր որ ձեր մարմինները տաճարն են Սուրբ Հոգիին որ Աստուծմէ առիք եւ ձեր մէջ կը բնակի։ Գիտցէք որ դուք չէ՛ք ձեր անձերուն տէրը,</verse>
				<verse number="20">այլ Աստուած՝ որ փրկագինով ձեզ գնեց։ Հետեւաբար այնպէս ապրեցէք՝ որ Աստուած փառաւորուի ձեր մարմիններով։</verse>
			</chapter>
			<chapter number="7">
				<verse number="1">Ձեր նամակին մէջ ինծի գրած էիք նաեւ այն մասին, թէ մարդ լաւ կ՚ընէ՝ եթէ բնաւ չամուսնանայ։</verse>
				<verse number="2">Բայց որպէսզի պոռնկութեան մէջ չիյնաք՝ ամէն մարդ թող իր կինը ունենայ եւ ամէն կին՝ իր ամուսինը,</verse>
				<verse number="3">որպէսզի կնոջ պէտքերը այրը գոհացնէ եւ ամուսինին պէտքերը՝ կինը։</verse>
				<verse number="4">Որովհետեւ կինը իր մարմինին տէրը չէ, այլ՝ ամուսինը. ո՛չ ալ այրը իր մարմինին տէրն է, այլ՝ կինը։</verse>
				<verse number="5">Երկար ատեն հեռու մի՛ մնաք իրարմէ։ Եթէ կ՚ուզէք աղօթքի նուիրուիլ, կրնաք փոխադարձ համաձայնութեամբ ժամանակ մը իրարմէ հեռու մնալ. բայց յետոյ վերադարձէ՛ք ձեր կենակցութեան, որպէսզի չըլլայ որ Սատանան ձեզ փորձութեան մղէ՝ ձեր անժուժկալութենէն օգտուելով։</verse>
				<verse number="6">Հրահանգ մը չէ այս տուածս, այլ պարզապէս՝ ներողամիտ կեցուածք։</verse>
				<verse number="7">Որովհետեւ ես պիտի ուզէի որ ամէն մարդ ինծի պէս ապրէր, բայց Աստուած իւրաքանչիւրին իրեն յատուկ շնորհք մը տուած է. մէկուն՝ այսպէս ապրելու շնորհք, միւսին՝ այնպէս։</verse>
				<verse number="8">Սակայն ամուրիներուն եւ այրիներուն կ՚ըսեմ.– Աւելի լաւ կ՚ընեն՝ եթէ ինծի պէս մնան.</verse>
				<verse number="9">բայց եթէ չեն կրնար տոկալ՝ թող ամուսնանան, որովհետեւ նախընտրելի է ամուսնանալ քան ցանկութեամբ եռալ։</verse>
				<verse number="10">Իսկ ամուսնացած զոյգերուն հետեւեալ պատուէրը կու տամ, ո՛չ թէ ես, այլ Տէրը.– Ոեւէ կին իր ամուսինէն թող չբաժնուի.</verse>
				<verse number="11">իսկ եթէ բաժնուի, կա՛մ առանց ամուսնութեան թող ապրի եւ կամ դարձեալ հաշտուի իր ամուսինին հետ։ Նոյնպէս, ոեւէ այր իր կինը թող չձգէ։</verse>
				<verse number="12">Միւսներուն ե՛ս կը պատուիրեմ, ո՛չ թէ Տէրը.– Եթէ ոեւէ հաւատացեալ եղբայր ունի անհաւատ կին մը որ կ՚ուզէ իր հետ ամուսնացած մնալ, թող չբաժնուի իր կնոջմէ։</verse>
				<verse number="13">Նոյնպէս, ոեւէ հաւատացեալ կին, եթէ ունի անհաւատ ամուսին մը որ կ՚ուզէ իր հետ ամուսնացած մնալ, թող չբաժնուի իր ամուսինէն։</verse>
				<verse number="14">Անհաւատ ամուսինը կնոջ միջոցաւ Աստուծոյ ժողովուրդին կապուած կ՚ըլլայ, եւ անհաւատ կինը ամուսինին միջոցաւ Աստուծոյ ժողովուրդին կապուած կ՚ըլլայ. այլապէս՝ ձեր որդիները հեթանոս պիտի նկատուէին, մինչդեռ հիմա Աստուծոյ ժողովուրդին մաս կը կազմեն։</verse>
				<verse number="15">Սակայն եթէ անհաւատ ամուսինը կամ կինը ուզէ բաժնուիլ՝ թող բաժնուի։ Նման պարագաներուն ոեւէ պարտադրանք չկայ հաւատացեալ ամուսինին եւ կնոջ վրայ։ Աստուած մեզ կանչեց՝ խաղաղութեամբ ապրելու։</verse>
				<verse number="16">Բայց ո՞վ գիտէ, թերեւս այդ ձեւով ամուսինիդ փրկութեան պատճառ կ՚ըլլաս, ո՛վ կին. կամ դուն, ո՛վ մարդ, թերեւս այդ ձեւով կնոջդ փրկութեան պատճառ կ՚ըլլաս։</verse>
				<verse number="17">Այլապէս, իւրաքանչիւրըթողապրի Աստուծմէ իրեն տրուած շնորհքին համաձայն, ինչպէս որ էր՝ երբ Աստուած զինք կանչեց։ Այսպէս կը պատուիրեմ բոլոր եկեղեցիներուն ։</verse>
				<verse number="18">Հրեա՞յ մըն է կանչուածը. թող չծածկէ իր թլփատուած ըլլալը։ Հեթանոսութենէ եկա՞ծ մըն է. թող չթլփատուի։</verse>
				<verse number="19">Որովհետեւ կարեւորը մարդուս թլփատուած կամ անթլփատ ըլլալը չէ. կարեւորը՝ Աստուծոյ պատուիրանը պահելն է։</verse>
				<verse number="20">Բայց իւրաքանչիւրը ի՛նչ վիճակի մէջ էր երբ Աստուած զինք կանչեց՝ թող նոյն վիճակին մէջ մնայ։</verse>
				<verse number="21">Ստրո՞ւկ էիր երբ կանչուեցար. հոգ մի՛ ըներ։ Իսկ եթէ կարենաս ազատ ըլլալ՝ աւելի լաւ։</verse>
				<verse number="22">Որովհետեւ այն մարդը որ ստրուկ վիճակի մէջ Տիրոջ պատկանելու կոչուեցաւ՝ Տիրոջմով ազատագրուածմըն է։ Նոյնպէս ալ այն մարդը որ ազատ վիճակի մէջ կոչուեցաւ՝ Քրիստոսի ծառան է։</verse>
				<verse number="23">Աստուած փրկագինով ձեզ գնեց. մարդոց ծառայ մի՛ ըլլաք։</verse>
				<verse number="24">Եղբայրնե՛ր, իւրաքանչիւրդ ի՛նչ վիճակի մէջ որ էիք՝ երբ Աստուած ձեզկանչեց՝ նոյն վիճակին մէջ մնացէք Աստուծոյ առջեւ։</verse>
				<verse number="25">Ամուրիներուն վերաբերող ձեր հարցումին կապակցութեամբ Տիրոջմէ հրաման մը չունիմ։ Բայց ես՝ իբրեւ Տիրոջմէ ողորմութիւն գտած մէկը, որուն կարելի է վստահիլ, հետեւեալ խրատը կու տամ.–</verse>
				<verse number="26">Կը խորհիմ որ իրենց վիճակը լաւագոյնն է։ Նկատի ունենալով վերահաս նեղութիւնը, աւելի լաւ է որ մարդ ինչպէս որ է՝ այնպէս մնայ։</verse>
				<verse number="27">Ամուսնութեամբ կապուա՞ծ ես կնոջ մը. մի՛ փորձեր բաժնուիլ։ Ամուսնութեամբ կապուած չե՞ս մէկուն. կին մի՛ փնտռեր։</verse>
				<verse number="28">Եթէ ամուսնանաս՝ մեղք գործած չես ըլլար. կամ ոեւէ ամուրի կին եթէ ամուսնանայ՝ մեղք գործած չ՚ըլլար։ Բայց անշուշտ ամուսնական կեանքին յատուկ նեղութիւններ պիտի ունենան, որոնցմէ զերծ պիտի ուզէի տեսնել ձեզ։</verse>
				<verse number="29">Բայց հետեւեալը կ՚ըսեմ, եղբայրնե՛ր, թէ՝ ա՛լ ժամանակը կարճցած է. հետեւաբար՝ կին ունեցողներն ալ չամուսնացածներու պէս թող ապրին.</verse>
				<verse number="30">սգացողները թող սուգ չունեցողներու պէս ապրին, ուրախացողները՝ չուրախացողներու պէս, հարուստները՝ աղքատներու պէս,</verse>
				<verse number="31">աշխարհը վայելողները՝ չվայելողներու պէս. որովհետեւ մեզի ծանօթ այս աշխարհը անցնելու վրայ է։</verse>
				<verse number="32">Ուստի կ՚ուզեմ որ հոգերէ զերծ ըլլաք։ Որովհետեւ կին չունեցողը միայն Տիրոջ հոգը կ՚ունենայ, ջանալով Տիրոջ կամքը ընել.</verse>
				<verse number="33">մինչդեռ ամուսնացած մարդը երկրաւոր հոգեր կ՚ունենայ, ջանալով իր կնոջ կամքը կատարել.</verse>
				<verse number="34">որով երկուքի բաժնուած կ՚ըլլայ։ Նոյնպէս ալ, չամուսնացած կինը կամ կոյսը Տիրոջ հոգը կ՚ունենայ եւ կը ջանայ մարմինով եւ հոգիով Աստուծոյ նուիրուիլ. մինչ ամուսնացած կինը երկրաւոր հոգեր կ՚ունենայ, ջանալով իր ամուսինին կամքը կատարել։</verse>
				<verse number="35">Ասիկա ձեր օգուտին համար կ՚ըսեմ։ Ո՛չ թէ արգելքներ կը դնեմ ձեր վրայ, այլ կ՚ուզեմ որ պարկեշտութեամբ եւ անզբաղ միտքով Տիրոջ հնազանդութեան նուիրուիք։</verse>
				<verse number="36">Խօսեցեալներու պարագային, եթէ ոեւէ նշանուած մարդ կը խորհի թէ իր նշանածին քով ամօթով պիտի մնայ եթէ չամուսնանայ, եւ ցանկութիւնն ալ ա՛յնքան զօրացած է իր մէջ՝ որ պէտք է ամուսնանայ, թող իր կամեցածին պէս ընէ. մեղք գործած չ՚ըլլար. թող ամուսնանայ։</verse>
				<verse number="37">Իսկ ան որ իր մտքին մէջ հաստատ որոշում առած է, առանց ոեւէ հարկադրանքի, եւ կրնայ իր կամքին վրայ իշխել, եւ իր որոշումն է՝ պահել իր նշանածը՝ առանց մարմնական յարաբերութեան, լաւ կ՚ընէ։</verse>
				<verse number="38">Այնպէս որ, ով որ կ՚ամուսնանայ՝ լաւ կ՚ընէ, իսկ ով որ չ՚ամուսնանար՝ աւելի լաւ կ՚ընէ։</verse>
				<verse number="39">Ոեւէ ամուսնացած կին ազատ չէ, որքան ատեն որ ամուսինը ողջ է. իսկ ամուսինին մահէն ետք ազատ է, որու հետ որ ուզէ՝ կ՚ամուսնանայ. միայն թէ՝ քրիստոնեայի մը հետ։</verse>
				<verse number="40">Բայց աւելի երանելի կ՚ըլլայ՝ եթէ տուած խրատիս հետեւի եւ մնայ այնպէս՝ ինչպէս որ է հիմա։ Եւ կը խորհիմ որ Աստուծոյ Հոգին է որ այսպէս ըսել կու տայ ինծի։</verse>
			</chapter>
			<chapter number="8">
				<verse number="1">Գալով կուռքերուն զոհուած կերակուրներուն, գի–տեմ թէ «բոլորս ալ պէտք եղածը գիտենք» ըսողներ կան։ Գիտցէ՛ք սակայն, թէ գիտութիւնը կը հպարտացնէ, մինչ սէրը հաւատքը կ՚ամրապնդէ։</verse>
				<verse number="2">Ով որ կը խորհի թէ բան մը գիտէ, յստակ է որ տակաւին չի գիտեր այնպէս՝ ինչպէս որ պէտք է գիտնայ։</verse>
				<verse number="3">Իսկ ով որ զԱստուած կը սիրէ, ինքն ալ Աստուծմէ կը ճանչցուի։</verse>
				<verse number="4">Արդ, կուռքերուն զոհուած կերակուրներուն կապակցութեամբ գիտենք, թէ կուռքերը աշխարհի մէջ բան մը չեն ներկայացներ, եւ թէ միայն մէկ Աստուած կայ։</verse>
				<verse number="5">Որովհետեւ թէպէտ անուանապէս կան երկնաւոր եւ երկրաւոր աստուածներ, ինչպէս որ մեր շուրջը կը տեսնենք թէ կան բազմաթիւ «աստուած» ներ եւ բազմաթիւ «տէր» եր,</verse>
				<verse number="6">բայց մեզի համար մէկ Աստուած կայ, Հայրը, որմէ սկիզբ առած է ամէն բան, եւ մենք իրեն համար կանք. եւ կայ մէկ Տէր՝ Յիսուս Քրիստոսը, որուն միջոցաւ ստեղծուեցաւ ամէն բան, եւ մենք անոր միջոցաւ կանք։</verse>
				<verse number="7">Բայց այս գիտակցութիւնը ամենուն քով չկայ։ Ոմանք դեռ մինչեւ հիմա խղճի հարց կ՚ունենան, երբ կուռքերուն զոհուած կերակուրներէն կ՚ուտեն. եւ որովհետեւ իրենց խղճմտանքը տկար է, իրենք զիրենք պղծուած կը զգան։</verse>
				<verse number="8">Բայց կերակուրը չէ որ մեզ Աստուծոյ ներկայութեան կը բերէ։ Ո՛չ ուտելով բան մը կը շահինք, ո՛չ ալ չուտելով բան մը կը կորսնցնենք։</verse>
				<verse number="9">Բայց, զգո՛յշ եղէք. չ՚ըլլայ որ ձեր ազատութիւնը գայթակղութեան պատճառ դառնայ տկարներուն համար։</verse>
				<verse number="10">Եթէ մէկը տեսնէ որ դուն՝ որ գիտակցութիւն ունիս՝ մեհեանի մը մէջ սեղան նստեր ես, ինք՝ խղճմտանքը տկար եղողը՝ պիտի չքաջալերուի՞ կուռքերուն զոհուած կերակուրներէն ուտելու։</verse>
				<verse number="11">Եւ ահա, քու «գիտութիւն» դպատճառ պիտի ըլլայ որ կորուստի մատնուի հաւատքով տկար եղբայր մը, որուն համար Քրիստոս մեռաւ։</verse>
				<verse number="12">Եւ երբ այսպէս ձեր եղբայրներուն հանդէպ մեղք կը գործէք՝ անոնց տկար խղճմտանքը վիրաւորելով, Քրիստոսի դէմ մեղք գործած կ՚ըլլաք։</verse>
				<verse number="13">Ահա թէ ինչու, եթէ իմ ուտելս կը գայթակղեցնէ հաւատակից եղբայրս՝ բնաւ միս չեմ ուտեր, որպէսզի եղբայրս չգայթակղեցնեմ։</verse>
			</chapter>
			<chapter number="9">
				<verse number="1">Միթէ ազատ չե՞մ. միթէ առաքեալ չե՞մ. միթէ մեր Տէր Յիսուս Քրիստոսը ես իմ աչքերովս չտեսա՞յ. միթէ իմ աշխատանքովս չէ՞ր որ դուք Տիրոջ պատկանեցաք։</verse>
				<verse number="2">Նոյնիսկ եթէ ուրիշներուն համար առաքեալ չեմ, բայց եւ այնպէս ձեզի համար՝ եմ. եւ իմ առաքելութեանս կնիքը դո՛ւք էք, որ Տիրոջ կը պատկանիք։</verse>
				<verse number="3">Զիս քննադատողներուն պատասխանս սա է.–</verse>
				<verse number="4">Միթէ մենք իրաւունք չունի՞նք մեր աշխատանքին փոխարէն ուտելիք կամ խմելիք ստանալու։</verse>
				<verse number="5">Միթէ իրաւունք չունի՞նք մեր հաւատակից կինը մեզի հետ շրջեցնելու, ինչպէս միւս առաքեալները, Տիրոջ եղբայրները եւ Կեփաս կ՚ընեն։</verse>
				<verse number="6">Միայն ես ու Բառնաբա՞սը իրաւունք չունինք Աւետարանի քարոզութեամբ ապրուստ շահելու։</verse>
				<verse number="7">Ո՞ր զինուորը իր սեփական ծախսով զինուորութիւն կ՚ընէ։ Կա՞յ մէկը որ այգի տնկէ եւ անոր պտուղէն չվայելէ։ Կա՞յ հովիւ մը որ ոչխարներուն կաթէն չճաշակէ։</verse>
				<verse number="8">Բայց միթէ պարզապէս մարդկային փորձառութեա՞մբ է որ այս բաները կ՚ըսեմ. Օրէնքն ալ նոյն բանը չ՚ը՞սեր։</verse>
				<verse number="9">Արդարեւ, Մովսէսի Օրէնքին մէջ գրուած է. «Կալին մէջ աշխատող եզին դունչը մի՛ կապեր»։ Աստուած եզներո՞վ մտահոգուած էր միթէ.</verse>
				<verse number="10">չէ՞ որ մեզի համար է որ կ՚ըսէ ատիկա. ինչպէս դարձեալ մեզի համար գրուած է հետեւեալը. «Հերկողը յոյս պէտք է ունենայ՝ որ հերկէ, եւ ցորենը կամնողը անկէ վայելելու յոյսը պէտք է ունենայ՝ որ կամնէ»։</verse>
				<verse number="11">Եթէ մենք հոգեւոր սերմ ցանեցինք ձեր մէջ, շա՞տ է՝ եթէ նիւթական բարիք հնձենք ձեզմէ։</verse>
				<verse number="12">Եւ եթէ ուրիշներ իրաւունք կը սեպեն այդ բարիքները վայելել ձեզմէ, մենք աւելի իրաւունք չունի՞նք։ Բայց մեր այս իրաւունքը երբեք չգործածեցինք. այլ՝ ամէն բանի կը համբերենք, որպէսզի ոեւէ բանով արգելք չըլլանք Քրիստոսի Աւետարանին տարածման։</verse>
				<verse number="13">Չէ՞ք գիտեր, որ տաճարին մէջ ծառայողները տաճարէն կը կերակրուին, եւ զոհարանին վրայ զոհ մատուցանող քահանաները իրենց բաժինը կ՚ունենան անկէ։</verse>
				<verse number="14">Նոյնպէս ալ Տէրը Աւետարանը քարոզողներուն հրաման տուաւ որ Աւետարանի քարոզութեամբ ապրին։</verse>
				<verse number="15">Բայց ես այդ իրաւունքներէն ոեւէ մէկը չգործածեցի։ Ո՛չ ալ այս բաները կը գրեմ՝ այդպիսի իրաւունքներ ստանալու համար։ Կը նախընտրեմ մեռնիլ՝ քան թոյլ տալ որ ոեւէ մէկը այս պարծանքս ինձմէ առնէ։</verse>
				<verse number="16">Անշուշտ պարծենալիք բան մը չունիմ՝ երբ Աւետարանը կը քարոզեմ, որովհետեւ պարտաւոր եմ ատիկաընելու, եւ վա՜յ ինծի՝ եթէ չքարոզեմ։</verse>
				<verse number="17">Եթէ ազատ կամքովս ընէի այս քարոզութիւնը, վարձատրութիւն պիտի ակնկալէի. բայց իմ կամքովս չէ որ կ՚ընեմ, քանի Աստուծմէ ինծի յանձնուած պարտականութիւն մըն է։</verse>
				<verse number="18">Իսկ վարձատրութի՞ւնս։ Վարձատրութիւնս պիտի ըլլայ այն՝ որ ձրիօրէն քարոզեմ Աւետարանը, չգործածելով այն իրաւունքները որ ունիմ իբրեւ Աւետարանի քարոզիչ։</verse>
				<verse number="19">Արդարեւ, թէպէտ ազատ էի, ոեւէ մէկուն ենթակայ չէի, բայց ինքզինքս բոլորին ծառայ դարձուցի՝ որպէսզի շատերը սիրաշահիմ։</verse>
				<verse number="20">Հրեաներուն հետ Հրեայի պէս եղայ՝ որպէսզի Հրեաները սիրաշահիմ, այսինքն՝ Մովսիսական Օրէքին ենթակայմարդոց հետ՝ Օրէնքին ենթակայ մարդու պէս ապրեցայ, հակառակ այլեւս այդ Օրէնքին ենթակայ չըլլալուս, որպէսզի Օրէնքին ենթակայ եղողները սիրաշահիմ։</verse>
				<verse number="21">Մովսիսական Օրէնքը չճանչցող հեթանոսներուն հետ՝ հեթանոսի պէս եղայ, զանոնք եւս սիրաշահելու համար։ Ո՛չ թէ Աստուծոյ Օրէնքէն դուրս եկայ, այլ՝ Քրիստոսի օրէնքին ենթարկուեցայ։</verse>
				<verse number="22">Հաւատքով տկարներուն հետ՝ տկարի պէս եղայ, որպէսզի զանոնք ալ սիրաշահիմ։ Մէկ խօսքով, ամենուն հետ ամէ՛ն ինչ եղայ, որպէսզի ամէն գնով կարենամ ոմանք փրկել։</verse>
				<verse number="23">Եւ այս բոլորը կ՚ընեմ՝ Աւետարանին սիրոյն, որպէսզի անոր տարածման մասնակցութիւնս բերած ըլլամ։</verse>
				<verse number="24">Մրցադաշտին վրայվազքիմասնակցողներունօրինակը գիտէք, չէ՞։ Վազելը՝ բոլորն ալ կը վազեն, բայց մրցանակը մէկ հոգի կը շահի։ Դուք ալ, այնպէս վազեցէք՝ որ մրցանակինհասնիք։</verse>
				<verse number="25">Մարզիկներըիրենքզիրենք խիստ կանոններու կ՚ենթարկեն՝ վաղանցուկ դափնեպսակ մը առնելու համար. իսկ մենք նոյնը կ՚ընենք՝ յաւերժական դափնեպսակին համար։</verse>
				<verse number="26">Ես այսպէս կը վազեմ, ահա, եւ ո՛չ թէ անորոշ ուղղութեամբ. կը մրցիմ կռփամարտիկի մը պէս, որ օդը չի ծեծեր։</verse>
				<verse number="27">Բայց ինքզինքս սեղմումներու կ՚ենթարկեմ ու կը զսպեմ, որպէսզի չըլլայ թէ ես ինքս մրցանակէն զրկուիմ, ես՝ որ ուրիշներուն կը քարոզեմ։</verse>
			</chapter>
			<chapter number="10">
				<verse number="1">Եղբայրնե՛ր, մի՛ մոռնաք որ Եգիպտոսէն ելլող մեր հայրերը բոլորն ալ ամպին առաջնորդութեան եւ պահպանութեան տակ էին եւ բոլորն ալ Կարմիր ծովէն անցան,</verse>
				<verse number="2">եւ Մովսէսի հետեւելով՝ բոլորն ալ մկրտուեցան ամպին եւ ծովուն մէջ։</verse>
				<verse number="3">Բոլորն ալ նոյն հոգեւոր ուտելիքը կերան</verse>
				<verse number="4">եւ բոլորն ալ նոյն հոգեւոր ըմպելիքը խմեցին, որովհետեւ խմեցին հոգեւոր ժայռէ մը՝ որ իրենց հետ կ՚երթար. եւ այդ ժայռը Քրիստոս ինքն էր։</verse>
				<verse number="5">Բայց անոնց մեծագոյն մասը հաճելի չեղաւ Աստուծոյ, ուստի անոնց դիակները անապատին մէջ տարտղնուեցան։</verse>
				<verse number="6">Այս բաները պատահեցան՝ իբրեւ օրինակ մեզի, որպէսզի չար բաներու չցանկանք, ինչպէս անոնք ցանկացին.</verse>
				<verse number="7">եւ ո՛չ ալ կուռքեր պաշտենք, ինչպէս անոնցմէ ոմանք պաշտեցին, Սուրբ գիրքին վկայութեան համաձայն, որ կ՚ըսէ. «Ժողովուրդը նստաւ, կերաւ ու խմեց, եւ ելաւ պարեց կուռքին առջեւ»։</verse>
				<verse number="8">Չըլլա՛յ նաեւ որ պոռնկութիւն ընենք, ինչպէս անոնցմէ ոմանք ըրին, որուն համար ալ մէկ օրուան մէջ քսանչորս հազար հոգիներ ինկան մեռան։</verse>
				<verse number="9">Եւ չըլլայ որ Տէրը փորձենք, ինչպէս անոնցմէ ոմանք փորձեցին եւ այդ պատճառով ալ օձերէն խայթուելով՝ սպաննուեցան։</verse>
				<verse number="10">Կամ չըլլայ որ տրտնջանք, ինչպէս անոնցմէ ոմանք տրտնջացին եւ Մահուան Հրեշտակին ձեռքով կոտորուեցան։</verse>
				<verse number="11">Այս բոլորը անոնց պատահեցան՝ իբրեւ օրինակ գալիքին, եւ գրուեցան՝ իբրեւ ազդարարութիւն մեզի, որ ժամանակներու վախճանին մօտեցեր ենք։</verse>
				<verse number="12">Ահա թէ ինչու, ով որ կը կարծէ թէ կանգուն է՝ թող զգոյշ ըլլայ որ չիյնայ։</verse>
				<verse number="13">Ձեր կրած փորձութիւնները մարդկային սահմաններէն դուրս փորձութիւններ չեն։ Բայց վստահեցէ՛ք Աստուծոյ. անիկա թոյլ պիտի չտայ որ ձեր կարողութենէն աւելի փորձուիք, այլ՝ փորձութեան մէջ իսկ ցոյց պիտի տայ զայն յաղթահարելու միջոցը, որպէսզի կարենաք տոկալ։</verse>
				<verse number="14">Հետեւաբար, սիրելինե՛րս, կռապաշտութենէ հեռո՛ւ փախէք։</verse>
				<verse number="15">Ձեզի կը խօսիմ՝ իբրեւ գիտակից մարդոց. դո՛ւք դատեցէք ինչ որ կ՚ըսեմ։</verse>
				<verse number="16">Երբ կը խմենք օրհնութեան այն բաժակէն՝ որ Տիրոջ Ընթրիքի յիշատակին կ՚օրհնենք, միթէ Քրիստոսի արեան հաղորդուած չե՞նք ըլլար։ Եւ երբ կը ճաշակենք այն հացէն՝ որ կը բեկանենք, միթէ Քրիստոսի մարմինին հաղորդուած չե՞նք ըլլար։</verse>
				<verse number="17">Մենք բոլորս մէկ հաց, մէկ մարմին ենք, որովհետեւ նոյն եւ միակ հացէն կը ճաշակենք։</verse>
				<verse number="18">Նայեցէ՛ք Իսրայէլի ժողովուրդին. անոնք որ իրենց մատուցած զոհերէն կը ճաշակեն՝ Աստուծոյ հաղորդակից չե՞ն ըլլար։</verse>
				<verse number="19">Արդ, այս օրինակը առի՝ հետեւեալը ըսելու համար։ Ո՛չ կուռքերուն զոհուած կերակուրը կարեւորութիւն մը ունի, ո՛չ ալ կուռքը նշանակութիւն մը ունի։</verse>
				<verse number="20">Բայց որովհետեւ հեթանոսներ ինչ որ կը զոհեն՝ դեւերուն կը զոհեն, եւ ոչ՝ Աստուծոյ, չեմ ուզեր որ դուք դեւերուն հաղորդակից եղած ըլլաք։</verse>
				<verse number="21">Որովհետեւ կարելի չէ՛ որ Տիրոջ բաժակէն խմէք եւ միաժամանակ խմէք դեւերու բաժակէն։ Նոյնպէս, կարելի չէ որ Տիրոջ սեղանէն ճաշակէք եւ միաժամանակ ուտէք դեւերու սեղանէն։</verse>
				<verse number="22">Ի՞նչ է, Տիրոջ արդար զայրո՞յթը շարժել կ՚ուզենք. միթէ իրմէ աւելի զօրաւո՞ր ենք։</verse>
				<verse number="23">Ամէն ինչ արտօնուած է ինծի, բայց ամէն ինչ օգտակար չէ։ Ամէն ինչ արտօնուած է ինծի, բայց ամէն ինչ չ՚օգներ ուրիշներու հաւատքը ամրապնդելու։</verse>
				<verse number="24">Ոեւէ մէկը միայն ինքզինք թող չմտածէ, այլ նաեւ՝ իր ընկերոջ մասին։</verse>
				<verse number="25">Ոեւէ միս որ շուկային մէջ կը ծախուի՝ կերէք, առանց խղճմտանքի հարց հանելու։</verse>
				<verse number="26">Որովհետեւ «Աշխարհը իր ամբողջութեամբ Տիրոջ կը պատկանի»։</verse>
				<verse number="27">Եթէ հեթանոս մը ձեզ ճաշի հրաւիրէ եւ ուզէք երթալ, ի՛նչ որ ձեր առջեւ դրուի՝ կերէք, առանց խղճի հարց հանելու։</verse>
				<verse number="28">Իսկ եթէ պատահի որ մէկը ձեզի ըսէ. «Ատիկա կուռքերուն զոհուած միս է», այդ պարագային մի՛ ուտէք, այն մարդուն համար՝ որ ձեզի յայտնեց, որպէսզի խղճի հարց չծագի։</verse>
				<verse number="29">Խղճի հարց ըսելով՝ ձեր սեփականը չեմ հասկնար, այլ՝ ձեր ընկերոջը։ Բայց ուրիշ ոեւէ պարագայի՝ ինչո՞ւ ուրիշին խղճմտանքը իմ ազատութիւնս պիտի կաշկանդէ։</verse>
				<verse number="30">Եթէ ես Աստուծոյ շնորհակալութիւն յայտնելով կ՚ուտեմ, ինչո՞ւ պիտի մեղադրուիմ ուտելիքի մը պատճառով՝ որուն համար շնորհակալութիւն կը յայտնեմ Աստուծոյ։</verse>
				<verse number="31">Հետեւաբար, թէ՛ կերած–խմած ատեն եւ թէ՛ ոեւէ ուրիշ պարագայի՝ կը բաւէ որ ամէն ինչ Աստուծոյ փառքին համար ընէք։</verse>
				<verse number="32">Գայթակղութեան պատճառ մի՛ ըլլաք՝ ո՛չ Հրեաներուն, ո՛չ հեթանոսներուն եւ ո՛չ ալ Աստուծոյ եկեղեցիին ։</verse>
				<verse number="33">Ճիշդ այնպէս՝ ինչպէս ես կը փորձեմ բոլորն ալ սիրաշահիլ։ Ո՛չ թէ իմ անձիս օգուտը կը փնտռեմ, այլ՝ բոլորինը, որպէսզի փրկուին։</verse>
			</chapter>
			<chapter number="11">
				<verse number="1">Հետեւաբար ինծի նմանեցէք, ինչպէս ես՝ Քրիստոսի։</verse>
				<verse number="2">Կը գովեմ ձեզ, որ կը յիշէք ամէն ինչ որ սորվեցուցի ձեզի, եւ ինչպէս որ ձեզի աւանդեցի՝ այնպէս կը պահէք։</verse>
				<verse number="3">Բայց կ՚ուզեմ որ գիտնաք, նաեւ, թէ ոեւէ այր մարդու գլուխը Քրիստոս է, եւ կնոջ մը գլուխը՝ իր այրը, իսկ Քրիստոսի գլուխը՝ Աստուած։</verse>
				<verse number="4">Ոեւէ մարդ երբ աղօթած կամ մարգարէական պատգամախօսութիւն ըրած ատեն իր գլուխը ծածկուած կը պահէ, իր գլուխը՝ այսինքն Քրիստոսը անպատուած կ՚ըլլայ։</verse>
				<verse number="5">Մինչդեռ ոեւէ կին երբ բաց գլուխով կ՚աղօթէ կամ մարգարէական պատգամախօսութիւն կ՚ընէ, իր գլուխը՝ այսինքն իր ամուսինը անպատուած կ՚ըլլայ, որովհետեւ ոեւէ տարբերութիւն չ՚ունենար անպատիւ կնոջմէ մը, որուն մազերը կը կտրեն։</verse>
				<verse number="6">Եթէ կին մը քողով չի ծածկեր իր գլուխը, թող կտրէ իր մազերը՝ ի նշան անպատուութեան. իսկ եթէ կնոջ մը համար նախատինք է մազերը կտրելը կամ ածիլելը, թող քողով ծածկուի։</verse>
				<verse number="7">Այր մարդը Աստուծոյ պատկերը եւ փառքը ըլլալով՝ պէտք չէ իր գլուխը ծածկէ, իսկ կինը իր ամուսինին փառքն է։</verse>
				<verse number="8">Որովհետեւ մարդը կնոջմէ սկիզբ չէ առած, այլ՝ կինն է որ սկիզբ առած է մարդէն։</verse>
				<verse number="9">Նոյնպէս ալ, մարդը չէր որ կնոջ համար ստեղծուեցաւ, այլ կինը՝ մարդուն համար։</verse>
				<verse number="10">Ահա թէ ինչու՝ կին մը պէտք է աղօթքի ատեն քողով ծածկէ իր գլուխը, ճիշդ ինչպէս հրեշտակներ իրենց դէմքերը կը ծածկեն Աստուծոյ ներկայութեան։</verse>
				<verse number="11">Բայց եւ այնպէս, քրիստոնէական հասկացողութեամբ՝ չկայ կին առանց մարդու, ոչ ալ մարդ՝ առանց կնոջ։</verse>
				<verse number="12">Որովհետեւ եթէ կինը այր մարդէն սկիզբ առած է, մարդն ալ կնոջմէ կը ծնի, եւ բոլորն ալ Աստուծմով կան։</verse>
				<verse number="13">Դո՛ւք դատեցէք, թէ արդեօք պատշա՞ճ է որ կին մը բաց գլուխով Աստուծոյ դիմաց աղօթքի կանգնի։</verse>
				<verse number="14">Բնութիւնը ինք ձեզի չի՞ սորվեցներ՝ թէ այր մարդուն համար երկար մազ ունենալը անարգանք է,</verse>
				<verse number="15">մինչդեռ կնոջ համար երկար մազերը փառք են, քանի Աստուած ծածկոցի փոխարէն տուած է զանոնք։</verse>
				<verse number="16">Այս բոլորէն ետք, եթէ մէկը դարձեալ ուզէ առարկութիւն ընել այս մասին՝ մենք միայն կ՚ըսենք.– Ո՛չ մենք, ո՛չ ալ Աստուծոյ եկեղեցիները՝ ուրիշ սովորութիւն չենք ճանչնար։</verse>
				<verse number="17">Հետեւեալ պատուէրն ալ ունիմ ձեզի,– եւ այս կէտին մէջ ձեզ չեմ գովեր,– որովհետեւ կը լսեմ թէ ձեր հաւաքոյթները աւելի վնաս կու տան ձեզի, քան օգուտ։</verse>
				<verse number="18">Նախ՝ որովհետեւ երբ ամբողջ եկեղեցիով մէկտեղ կը հաւաքուիք՝ հակառակ խումբերու կը բաժնուիք, ըստ լսածիս։ Եւ մասամբ մը կը հաւատամ ատոր։</verse>
				<verse number="19">Անշուշտ որ պառակտումներ պիտի ըլլան ձեր մէջ, որպէսզի անով յայտնուին՝ թէ ձեզմէ որոնք են իսկական ընտրեալները։</verse>
				<verse number="20">Երկրորդ, կը լսեմ որ Տէրունի Ընթրիքին համար ձեր հաւաքոյթներու ընթացքին ձեզմէ</verse>
				<verse number="21">իւրաքանչիւրը սկիզբէն ընթրիքին վրայ կ՚իյնայ, այնպէս որ ոմանք անօթի կը մնան, իսկ ուրիշներ կը գինովնան։ Ատիկա Տէրունի Ընթրի՞ք եղաւ։</verse>
				<verse number="22">Ուտել–խմելու համար դուք ձեր տուները չունի՞ք, որ Աստուծոյ եկեղեցին կ՚արհամարհէք եւ չքաւորները ամօթով կը ձգէք։ Ի՞նչ կ՚ուզէք որ ըսեմ ձեզի. գովե՞մ։ Ո՛չ, չեմ գովեր։</verse>
				<verse number="23">Ես Տիրոջմէ առի ինչ որ ձեզի աւանդեցի, թէ Տէր Յիսուս իր մատնութեան գիշերը հաց առաւ,</verse>
				<verse number="24">Աստուծոյ գոհութիւն յայտնեց, կտրեց զայն եւ ըսաւ. «Ասիկա իմ մարմինս է, որ ձեզի համար կը բաշխուի։ Ասիկա կատարեցէք զիս յիշելու համար»։</verse>
				<verse number="25">Ընթրիքէն ետք նոյն ձեւով բաժակը առաւ եւ ըսաւ. «Այս բաժակը Աստուծոյ Նոր Ուխտն է, որ իմ արիւնովս կը կնքուի։ Ասիկա կատարեցէք միշտ, եւ ամէն անգամ որ անկէ խմէք՝ զիս յիշեցէք»։</verse>
				<verse number="26">Հետեւաբար, ամէն անգամ որ այս հացը կ՚ուտէք եւ բաժակէն կը խմէք, Տիրոջ մահը կը պատմէք, մինչեւ իր երկրորդ գալուստը։</verse>
				<verse number="27">Այսուհետեւ՝ ո՛վ որ անարժանութեամբ ուտէ այս հացը կամ խմէ Տիրոջ բաժակէն, Տիրոջ մարմինին եւ արեան դէմ մեղանչած կ՚ըլլայ։</verse>
				<verse number="28">Ուստի ամէն մարդ նախ ինքզինքը թող քննէ եւ ապա միայն այս հացէն ուտէ եւ բաժակէն խմէ,</verse>
				<verse number="29">որովհետեւ ով որ անարժանութեամբ կ՚ուտէ եւ կը խմէ՝ այդ ուտելովն ու խմելովը ինքզինք դատապարտութեան կ՚ենթարկէ, քանի որ զանազանութիւն չի դներ սովորական հացին եւ Տիրոջ մարմինին միջեւ։</verse>
				<verse number="30">Այս է ահա պատճառը, որ ձեր մէջ բազմաթիւ հիւանդներ ու ցաւագարներ կան եւ բազմաթիւ են նաեւ անոնք՝ որ նոյն պատճառով մեռան։</verse>
				<verse number="31">Եթէ երբեք մենք մեզ քննէինք, չէինք պատժուեր։</verse>
				<verse number="32">Իսկ եթէ կը պատժուինք, Տէրը այդ ձեւով կը խրատէ մեզ, որպէսզի չըլլայ որ աշխարհի հետ միասին դատապարտուինք։</verse>
				<verse number="33">Ուստի, եղբայրնե՛րս, երբ Տիրոջ ընթրիքէն ճաշակելու համար իրարու քով կը հաւաքուիք, նախ իրարու սպասեցէք։</verse>
				<verse number="34">Իսկ ով որ անօթի է՝ թող իր տունը ուտէ, որպէսզի ձեր հաւաքոյթը դատապարտութեան առիթ չըլլայ։ Գալով մնացեալ հարցերուն, երբ որ գամ՝ պէտք եղածը կը կարգադրեմ։</verse>
			</chapter>
			<chapter number="12">
				<verse number="1">Ինչ կը վերաբերի հոգեւոր պարգեւներուն մասին ձեր հարցումին, կ՚ուզեմ որ գիտնաք ճշմարտութիւնը, եղբայրնե՛ր։</verse>
				<verse number="2">Գիտէք հարկաւ, թէ մինչ հեթանոս էիք՝ ի՛նչպէս անշունչ կուռքերէն մէկէն միւսը կը քաշկռտուէիք։</verse>
				<verse number="3">Ուստի կ՚ուզեմ որ հասկնաք, թէ ոեւէ մէկը որ Աստուծոյ Հոգիէն մղուած կը խօսի՝ չի կրնար ըսել՝ «Նզովեալ ըլլայ Յիսուս»։ Նոյնպէս ալ, ո՛չ ոք կրնայ խոստովանիլ թէ «Յիսուս Տէր է», եթէ Սուրբ Հոգին չունենայ։</verse>
				<verse number="4">Թէպէտ շնորհքները զանազան են, բայց նոյն Հոգին է տուողը։</verse>
				<verse number="5">Զանազան հոգեւոր պաշտօններ կան, այո՛, բայց նոյն Տէրն է զայն բաշխողը։</verse>
				<verse number="6">Նոյնպէս ալ, ծառայելու զանազան կարողութիւններ կան, բայց նոյն Աստուածն է որ զանոնք կու տայ իւրաքանչիւրին։</verse>
				<verse number="7">Սուրբ Հոգին ամէն մէկուն մէջ կը յայտնուի տարբեր ձեւով մը, հասարակաց օգուտին համար։</verse>
				<verse number="8">Այսպէս, Սուրբ Հոգին մէկուն կարողութիւն կու տայ իմաստութեամբ յորդորելու, միւսին՝ նոյն Հոգին կարողութիւն կու տայ հոգեւոր գիտութեան հասնելու եւ ուսուցանելու։</verse>
				<verse number="9">Նոյն Հոգին երրորդի մը հաւատք կու տայ, ուրիշի մը՝ բժշկելու զօրութիւն.</verse>
				<verse number="10">ուրիշի մը՝ հրաշագործութեան կարողութիւնը կու տայ, ուրիշի մը՝ մարգարէական պատգամախօսութիւն, ուրիշ մէկուն՝ Հոգիէն տրուած պարգեւները ճանչնալու կարողութիւն, ուրիշի մը՝ յափշտակութեան մէջ լեզուներ խօսելու շնորհք, իսկ ուրիշի մը՝ այդ լեզուներով խօսուածը մեկնաբանելու կարողութիւն։</verse>
				<verse number="11">Միեւնոյն Հոգին է որ այս բոլորը կը կատարէ՝ իւրաքանչիւրին յատուկ շնորհք մը տալով, ինչպէս որ ինք կ՚ուզէ։</verse>
				<verse number="12">Ինչպէս մարմինը իր զանազան անդամներով մէկ ամբողջութիւն է, այսինքն՝ բոլոր անդամները միասին մէկ մարմին կը կազմեն, նոյնպէս է նաեւ Քրիստոս ։</verse>
				<verse number="13">Որովհետեւ մենք բոլորս՝ Հրեայ թէ հեթանոս, ծառայ թէ ազատ, նոյն Հոգիով մկրտուեցանք՝ մէկ մարմին կազմելու համար, եւ ամէնքս ալ նոյն Հոգիէն խմեցինք։</verse>
				<verse number="14">Մարմին ըսելով՝ անդամներէն միայն մէկը չենք հասկնար, այլ անդամներուն ամբողջութիւնը։</verse>
				<verse number="15">Եթէ ոտքը ըսէ՝ «Ես ձեռք չեմ, ուրեմն մարմինին մաս չեմ կազմեր», ատով չի դադրիր մարմինին մէկ անդամը ըլլալէ։</verse>
				<verse number="16">Եթէ ականջը ըսէ՝ «Որովհետեւ աչք չեմ, մարմինին մաս չեմ կազմեր», դարձեալ չի դադրիր մարմինին մէկ անդամը ըլլալէ։</verse>
				<verse number="17">Եթէ ամբողջ մարմինը աչք ըլլար, մարդ ինչո՞վ պիտի լսէր։ Եթէ ամբողջ մարմինը ականջ ըլլար, ինչո՞վ պիտի հոտոտար։</verse>
				<verse number="18">Բայց Աստուած անդամներէն իւրաքանչիւրը դրաւ մարմինին մէջ, այնպէս՝ ինչպէս ինք կամեցաւ։</verse>
				<verse number="19">Մարմինը մարմին պիտի ըլլա՞ր, եթէ միայն մէկ տեսակ անդամ ունենար։</verse>
				<verse number="20">Յստակ է ուրեմն, թէ բազմաթիւ են անդամները, բայց մարմինը մէկ է։</verse>
				<verse number="21">Աչքը չի կրնար ձեռքին ըսել՝ «Քեզի պէտք չունիմ»։ Ո՛չ ալ գլուխը ոտքերուն՝ թէ «Ձեզի պէտք չունիմ»։</verse>
				<verse number="22">Ընդհակառակը, մարմինին ամենէն տկար կարծուած անդամները ամենէն կարեւորներնեն։</verse>
				<verse number="23">Այն անդամները որ ամենէն անարգը կը համարենք՝ անոնց աւելի շատ պատիւ կ՚ընծայենք, եւ ամօթոյք նկատուած մեր անդամները աւելի պարկեշտութեամբ կը ծածկենք,</verse>
				<verse number="24">քանի մեր պարկեշտ անդամները ատոր կարիքը չունին։ Աստուած ի՛նք է որ այդպէս կազմած է մարմինը, նուազ պատուաւորին աւելի պատիւ տալով,</verse>
				<verse number="25">որպէսզի մարմինին մէջ պառակտումներ չըլլան, այլ՝ որպէսզի անդամները իրարու հանդէպ նոյն հոգածութիւնը ունենան։</verse>
				<verse number="26">Եթէ մարմինին մէկ անդամը ցաւի՝ բոլոր անդամներն ալ միասին կը ցաւին, իսկ եթէ մէկ անդամը պատուըուի՝ բոլոր անդամներն ալ միասին կ՚ուրախանան։</verse>
				<verse number="27">Արդ, դուք թէպէտ առանձին–առանձին անդամներ էք, բայց միասնաբար կը կազմէք Քրիստոսի մարմինը։</verse>
				<verse number="28">Այդ մարմինին, այսինքն՝ եկեղեցիին մէջ Աստուած բազմաթիւ անդամներ կարգեց՝ զանազան ծառայութեանց համար. նախ՝ առաքեալները, երկրորդ մարգարէները, երրորդ՝ ուսուցանողները, ապա՝ հրաշագործ զօրութիւն ունեցողները, եւ դեռ՝ բժշկելու շնորհք ունեցողները, ուրիշներուն օգնելու ընդունակները, վարչական կարողութեամբ օժտուածները, յափշտակութեան մէջ լեզուներ խօսողները եւ այդ լեզուներով խօսուածը մեկնաբանելու ատակ մարդիկը։</verse>
				<verse number="29">Արդ, միթէ բոլորը առաքեա՞լ են. բոլորը մարգարէ՞ են. բոլորը ուսուցանո՞ղ են. բոլորը հրաշագործ զօրութիւն ունի՞ն.</verse>
				<verse number="30">միթէ բոլորը բժշկելու շնորհքո՞վ օժտուած են. բոլորը լեզուներ խօսելու պարգե՞ւը ունին. կամ բոլորը կրնա՞ն այդ լեզուներով խօսուածը մեկնաբանել։</verse>
				<verse number="31">Հետեւաբար՝ ձգտեցէք հասնիլ այն շնորհքներուն, որոնք լաւագոյնն են։ Բայց հիմա ես լաւագոյն ճամբան ցոյց պիտի տամ։</verse>
			</chapter>
			<chapter number="13">
				<verse number="1">Եթէ մարդոց եւ հրեշտակներու լեզուները խօսիմ, բայց սէր չունենամ, ի՞նչ տարբերութիւն կ՚ունենամ պղինձէ շեփորէն որ կը հնչէ, կամ ծնծղաներէն որ կը ղօղանջեն։</verse>
				<verse number="2">Եթէ մարգարէութեան պարգեւը ունենամ, կարենամ բոլոր խորհուրդներու խորքը թափանցել եւ հասնիմ ամբողջական գիտութեան, եւ նոյնիսկ լեռները տեղափոխելու չափ զօրաւոր հաւատք ունենամ, բայց սէր չունենամ, ոչինչ կ՚արժեմ։</verse>
				<verse number="3">Ի՞նչ օգուտ, եթէ բոլոր ինչքերս աղքատներուն տամ եւ նոյնիսկ մարմինս կրակի մատնեմ. եթէ սէր չունիմ՝ ոչինչով կ՚օգտուիմ։</verse>
				<verse number="4">Սէր ունեցողը համբերատար կ՚ըլլայ եւ քաղցրաբարոյ։ Սէր ունեցողը չի նախանձիր, չի գոռոզանար, չի հպարտանար,</verse>
				<verse number="5">անպատշաճ վարմունք չ՚ունենար, միայն ինքզինք չի մտածեր, բարկութեամբ չի գրգռուիր, չարութիւն չի խորհիր,</verse>
				<verse number="6">անիրաւութեան վրայ չ՚ուրախանար, այլ՝ ուրախակից կ՚ըլլայ ճշմարտութեան։</verse>
				<verse number="7">Սէր ունեցողը միշտ կը զիջի, միշտ կը հաւատայ, միշտ կը յուսայ եւ միշտ կը համբերէ։</verse>
				<verse number="8">Սէրը անվախճան է, մինչդեռ այս կեանքին հետ մարգարէական պատգամները վերջ պիտի գտնեն, հրեշտակներու լեզուներով խօսիլը պիտի դադրի, գիտութիւնն ալ վերջ պիտի գտնէ։</verse>
				<verse number="9">Այժմ մեր գիտցածը անկատար է եւ մեր մարգարէութիւնն ալ՝ մասնակի։</verse>
				<verse number="10">Բայց երբ կատարեալը գայ, այս անկատարութիւնը վերջ պիտի գտնէ։</verse>
				<verse number="11">Երբ երեխայ էի՝ երեխայի պէս կը խօսէի, երեխայի պէս կը խորհէի եւ երեխայի պէս կը տրամաբանէի. իսկ երբ տղամարդ դարձայ, բոլոր երեխայական բաները մէկ կողմ դրի։</verse>
				<verse number="12">Նոյնպէս ալ, մենք այժմ զԱստուած կը տեսնենք աղօտ կերպով, կարծես հայելիի մը մէջէն. բայց երբ ամէն բանի կատարումը գայ՝ զայն պիտի տեսնենք դէմ առ դէմ։ Այժմ միայն մասնակիօրէն կը ճանչնամ զԱստուած, բայց այն ատեն պիտի ճանչնամ ամբողջապէս, ճիշդ ինչպէս ի՛նք զիս կը ճանչնայ։</verse>
				<verse number="13">Ներկայիս, ուրեմն, միակ կարեւոր բաներն են՝ հաւատքը, յոյսը եւ սէրը. իսկ այս երեքէն մեծագոյնը՝ սէրն է։</verse>
			</chapter>
			<chapter number="14">
				<verse number="1">Ուրեմն՝ սիրոյ հետամուտ եղէք։ Միաժամանակհոգեւոր պարգեւներուն փափաքող եղէք, մանաւանդ մարգարէութեան ։</verse>
				<verse number="2">Որովհետեւ, օրինակ, անծանօթ լեզուներով խօսողը մարդոց չէ որ կը խօսի, այլ՝ Աստուծոյ. որովհետեւ ո՛չ ոք զինք կը հասկնայ, թէպէտեւ անիկա Հոգիին զօրութեամբ խորհուրդներ կը պատմէ։</verse>
				<verse number="3">Մինչդեռ մարգարէութիւն ընողը մարդոց կը խօսի՝ անոնց հաւատքը ամրապնդելու, զանոնք մխիթարելու եւ քաջալերելու համար։</verse>
				<verse number="4">Լեզուներ խօսողը միայն ի՛նք կ՚օգտուի, մինչդեռ Աստուծոյ պատգամները հռչակողը՝ ամբողջ եկեղեցիին շինութիւն կը բերէ։</verse>
				<verse number="5">Ես պիտի ուզէի որ բոլորդ ալ լեզուներ խօսիք, բայց կը նախըտրեմ որ մարգարէութիւն ընէք. որովհետեւ մարգարէութիւն ընողը աւելի՛ օգտակար կ՚ըլլայ, քան լեզուներով խօսողը, բացի այն պարագայէն՝ երբ թարգմանող մը գտնուի, եւ ամբողջ եկեղեցին օգտուի։</verse>
				<verse number="6">Հիմա, եղբայրնե՛ր, եթէ ձեզի գամ եւ անծանօթ լեզուներով խօսիմ, ի՞նչ օգուտ պիտի ունենամ ձեզի՝ եթէ խօսածս Աստուծոյ մէկ յայտնութիւնը կամ որոշ գիտութիւն մը կամ մարգարէական պատգամ մը կամ ուսուցում մը չըլլայ։</verse>
				<verse number="7">Օրինակ առէք երաժշտական անշունչ գործիքները, սրինգը կամ քնարը. եթէ ասոնք որոշակի հնչիւններ չարտաբերեն՝ ի՞նչպէս պիտի ճանչցուին սրինգով կամ քնարով նուագուածները։</verse>
				<verse number="8">Կամ եթէ փողը պատերազմական կոչին փոխարէն անորոշ ձայներ արձակէ՝ ո՞վ պատերազմի կը պատրաստուի։</verse>
				<verse number="9">Ճիշդ այդպէս ալ, եթէ դուք լեզուով հասկնալի չդարձնէք խօսքը, ի՞նչպէս պիտի հասկցուին խօսուածները։ Այլապէս՝ օդին խօսած պիտի ըլլաք։</verse>
				<verse number="10">Ով գիտէ քանի՜ տեսակ լեզուներ կան աշխարհի վրայ, բայց ոեւէ մէկն ալ անհասկնալի չէ։</verse>
				<verse number="11">Եւ սակայն, եթէ ես չեմ հասկնար խօսուած լեզուն՝ անհաղորդ կը մնամ խօսուածին եւ խօսողին, ինչպէս ինքը՝ ինծի։</verse>
				<verse number="12">Հետեւաբար դուք ալ, քանի որ հոգեւոր պարգեւներուն կը փափաքիք, ջանացէք մանաւանդ տիրանալ ա՛յն պարգեւներուն՝ որոնք եկեղեցւոյ օգուտին կը նպաստեն։</verse>
				<verse number="13">Այն անձը որ անծանօթ լեզուներով կը խօսի՝ թող աղօթէ որ Աստուած անոնց թարգմանութեան պարգեւն ալ տայ իրեն։</verse>
				<verse number="14">Որովհետեւ, եթէ անծանօթ լեզուներով կ՚աղօթեմ՝ հոգիս է որ կ՚աղօթէ, բայց միտքս չ՚օգտուիր անկէ։</verse>
				<verse number="15">Ուրե՞մն. ի՞նչ պէտք է ընել։ Անշուշտ պէտք է հոգիով աղօթեմ, բայց պէտք է նաեւ միտքով աղօթեմ։ Պէտք է հոգիով սաղմոսեմ, բայց պէտք է նաեւ միտքով սաղմոսեմ։</verse>
				<verse number="16">Այլապէս, եթէ միայն հոգիով գոհութիւն տաս Աստուծոյ, քու գոհութեանդ ի՞նչպէս « Ամէն » պիտի պատասխանէ անտեղեակ հաւատացեալ մը, որովհետեւ չի՛ հասկնար ինչ որ կ՚ըսես։</verse>
				<verse number="17">Քու գոհաբանութիւնդ կրնայ շատ լաւ ըլլալ, բայց ուրիշը անկէ չ՚օգտուիր։</verse>
				<verse number="18">Փառք Աստուծոյ, ես ձեր բոլորէն աւելի կը խօսիմ անծանօթ լեզուներով.</verse>
				<verse number="19">բայց եկեղեցիին մէջ կը նախընտրեմ միայն հինգ բառ ըսել, բայց հասկնալի լեզուով ըսել՝ որպէսզի ուրիշներն ալ բան մը սորվին, քան թէ տասնեակ հազար բառ՝ անծանօթ լեզուներով։</verse>
				<verse number="20">Եղբայրնե՛ր, միտքով երեխայ մի՛ ըլլաք. երեխաներու պէս եղէք միայն չարիք խորհելու մէջ. իսկ անկէ դուրս՝ հասուն մարդու պէս խորհեցէք։</verse>
				<verse number="21">Օրէնքի գիրքին մէջ գրուած է.– «Օտար լեզուներ խօսող մարդոցմով, օտարներու շրթներով պիտի խօսիմ այս ժողովուրդին, եւ դարձեալ մտիկ պիտի չընեն ինծի».– կ՚ըսէ Տէրը։</verse>
				<verse number="22">Կը նշանակէ թէ՝ անծանօթ լեզուներով խօսիլը նշան մըն է, ո՛չ թէ հաւատացեալներուն, այլ՝ անհաւատներուն համար. մինչդեռ մարգարէական պատգամախօսութիւնը անհաւատներուն համար չէ, այլ՝ հաւատացեալներուն։</verse>
				<verse number="23">Երեւակայեցէք պահ մը, որ ամբողջ եկեղեցին մէկտեղ հաւաքուի եւ բոլորը սկսին լեզուներով խօսիլ. եթէ պատահի որ անհաւատներ կամ անտեղեակ հաւատացեալներ ներս մտնեն, պիտի չըսե՞ն՝ «Խենթեցե՞ր էք»։</verse>
				<verse number="24">Մինչդեռ եթէ պատահի որ անհաւատ մը կամ անտեղեակ հաւատացեալ մը ներս մտնէ՝ երբ բոլորն ալ Աստուծոյ պատգամները կը հռչակեն, այնպէս կը զգայ՝ թէ այդ պատգամներով իր յանցանքներն է որ կը յանդիմանուին ու կը քննուին,</verse>
				<verse number="25">իր սրտի գաղտնիքներն են որ երեւան կու գան. եւ ուստի գետին կը խոնարհի ու երկրպագութիւն կ՚ընէ Աստուծոյ, խոստովանելով թէ՝ «Արդարեւ Աստուած ձեր մէջ ներկայ է»։</verse>
				<verse number="26">Ուրեմն, եղբայրնե՛ր. ի՞նչ ընել։ Երբ մէկտեղ կը հաւաքուիք, ձեզմէ իւրաքանչիւրը ի՛նչ շնորհք ալ ունենայ՝ սաղմոսելու, ուսուցանելու, Աստուծոյ մէկ յայտնութիւնը բերելու, անծանօթ լեզուներով խօսելու թէ այդ լեզուներով խօսուածը բացատրելու, թող այդ բոլորը եկեղեցւոյ օգուտին ծառայեցնէ։</verse>
				<verse number="27">Լեզուներով խօսիլ ուզողնե՞ր կան. թող երկու, շատ–շատ երեք հոգի խօսին, եւ այն ալ՝ մէկ առ մէկ, իսկ ուրիշ մը թող անոնց խօսածները բացատրէ։</verse>
				<verse number="28">Իսկ եթէ չկայ մէկը որ բացատրէ, այնպիսիներ թող լուռ մնան եկեղեցիին մէջ, թող իրենց միտքին մէջ Աստուծոյ հետ խօսին։</verse>
				<verse number="29">Բայց եթէ Աստուծոյ պատգամները քարոզողներ կան՝ թող երկու կամ երեք հոգի խօսին, իսկ միւսները թող քննարկեն ըսուածները։</verse>
				<verse number="30">Եթէ պատահի որ մէկու մը խօսած ատեն նստողներէն մէկը Աստուծմէ յայտնութիւն մը ունենայ, թող առաջին խօսողը լռէ։</verse>
				<verse number="31">Բոլորդ ալ կրնաք մէկ առ մէկ Աստուծոյ պատգամախօսը ըլլալ, որպէսզի ամէնքն ալ սորվին եւ բոլորն ալ քաջալերուին։</verse>
				<verse number="32">Արդարեւ, մարգարէութեան հոգին մարգարէին կ՚ենթարկուի.</verse>
				<verse number="33">որովհետեւ Աստուած անկարգութիւն չի կամենար, այլ՝ խաղաղութիւն, ինչպէս որ նոյնն է պարագան Աստուծոյ ժողովուրդին՝ բոլոր եկեղեցիներուն մէջ։</verse>
				<verse number="34">Բոլոր եկեղեցիներուն մէջ կիները պէտք է լուռ մնան, որովհետեւ իրենց արտօնուած չէ խօսիլ, այլ միայն՝ հնազանդութեամբ լսել, ինչպէս Աստուծոյ Օրէնքն ալ կ՚ըսէ։</verse>
				<verse number="35">Իսկ եթէ կ՚ուզեն ոեւէ բանի մասին աւելի գիտնալ, թող տունը իրենց ամուսիններուն հարցնեն. որովհետեւ պատշաճ չէ որ կին մը եկեղեցւոյ մէջ խօսի։</verse>
				<verse number="36">Այս մասին դուք ձեզի որոշումներ մի՛ առնէք։ Միթէ Աստուծոյ խօսքը ձեզմէ՞ ելաւ. կամ միայն ձեզի՞ հասաւ։</verse>
				<verse number="37">Ով որ կը կարծէ թէ ինք Աստուծոյ պատգամախօսն է կամ հոգեւոր պարգեւ մը ունի, թող գիտնայ որ ինչ որ գրեցի ձեզի՝ Տիրոջ պատուիրածներն են։</verse>
				<verse number="38">Իսկ ով որ պատուէրները անտեսէ՝ դուք ալ զինք անտեսեցէք։</verse>
				<verse number="39">Հետեւաբար, եղբայրնե՛ր, առաւելաբար ջանացէք Աստուծոյ պատգամները քարոզել. բայց անծանօթ լեզուներով խօսիլն ալ մի՛ արգիլէք։</verse>
				<verse number="40">Եւ ինչ որ կ՚ընէք՝ թող վայելուչ ու կարգ կանոնով ըլլայ։</verse>
			</chapter>
			<chapter number="15">
				<verse number="1">Եղբայրնե՛ր, կ՚ուզեմ ձեզի յիշեցնել այն Աւետարանը որ իմ քարոզութեամբս ընդունեցիք եւ որուն հաւատարիմ կը մնաք։</verse>
				<verse number="2">Այդ Աւետարանով ալ կը փրկուիք, եթէ զայն պահէք այնպէս՝ ինչպէս ես ձեզի քարոզեցի. այլապէս զուր տեղ հաւատացած կ՚ըլլաք։</verse>
				<verse number="3">Ես ձեզի փոխանցեցի այն հաւատքը որ նախ ե՛ս ընդունեցի. այն՝ որ Քրիստոս մեր մեղքերուն համար մեռաւ, ինչպէս Սուրբ գիրքերը կ՚ըսէին,</verse>
				<verse number="4">թաղուեցաւ եւ երրորդ օրը յարութիւն առաւ, դարձեալ Սուրբ գիրքերուն համաձայն,</verse>
				<verse number="5">ու երեւցաւ Պետրոսին եւ ապա տասնըմէկ առաքեալներուն ։</verse>
				<verse number="6">Յետոյ երեւցաւ միատեղ խմբուած հինգ հարիւրէ աւելի հետեւորդներու. թէպէտեւ անոնցմէ ոմանք մեռած են, բայց շատերը ողջ են տակաւին։</verse>
				<verse number="7">Այնուհետեւ երեւցաւ Յակոբոսին եւ ապա բոլոր առաքեալներուն։</verse>
				<verse number="8">Ի վերջոյ, բոլորէն յետոյ երեւցաւ նաեւ ինծի, վիժածիս։</verse>
				<verse number="9">Արդարեւ, առաքեալներուն մէջ յետինն եմ ես եւ արժանի իսկ չեմ առաքեալ կոչուելու, քանի Աստուծոյ եկեղեցին հալածեցի։</verse>
				<verse number="10">Բայց հիմա ինչ որ եմ՝ Աստուծոյ շնորհքին կը պարտիմ. եւ կրնամ ըսել՝ թէ Աստուծոյ ինծի տուած շնորհքը ապարդիւն չեղաւ, որովհետեւ բոլոր առաքեալներէն աւելի ե՛ս աշխատեցայ, թէպէտ ինչ որ ըրի՝ ես չըրի, այլ իմ մէջս գործող Աստուծոյ շնորհքը։</verse>
				<verse number="11">Սակայն կարեւոր չէ՝ ե՞ս քարոզեցի թէ միւս առաքեալները. որովհետեւ բոլորիս ալ քարոզածը նոյն Աւետարանն է, որուն դուք հաւատացիք։</verse>
				<verse number="12">Արդ, քանի մենք կը քարոզենք թէ Քրիստոս մեռելներէն յարութիւն առած է, ի՞նչպէս ձեր մէջէն ոմանք կ՚ելլեն ըսելու՝ թէ «Մեռելներու յարութիւն չկայ»։</verse>
				<verse number="13">Եթէ մեռելներու յարութիւն չկայ, ուրեմն Քրիստոս ալ յարութիւն չէ առած.</verse>
				<verse number="14">եւ եթէ Քրիստոս յարութիւն առած չէ՝ զուր է մեր քարոզութիւնը, զուր է նաեւ ձեր հաւատքը։</verse>
				<verse number="15">Այդ պարագային մենք Աստուծոյ համար սուտ վկայած կ՚ըլլանք, քանի վկայեցինք՝ թէ Աստուած Քրիստոսը յարուցանեց. մինչդեռ եթէ ընդունինք թէ մեռելները յարութիւն չեն առներ, ըսած կ՚ըլլանք նաեւ՝ թէ Աստուած Քրիստոսը չյարուցանեց։</verse>
				<verse number="16">Որովհետեւ երբ կ՚ըսենք՝ «Մեռելները յարութիւն չեն առներ», Քրիստոսի յարութիւնն ալ մերժած կ՚ըլլանք։</verse>
				<verse number="17">Իսկ եթէ Քրիստոս յարութիւն առած չէ, ինքնախաբէութիւն է ձեր հաւատքը. ինչ որ կը նշանակէ՝ թէ տակաւին ձեր մեղքերուն մէջ էք։</verse>
				<verse number="18">Ուրեմն ի՞նչ. անոնք որոնք Քրիստոսի հաւատացին եւ մեռան՝ կորսուա՞ծ են ընդմիշտ։</verse>
				<verse number="19">Եթէ այդպէս է, եւ միայն այս կեանքին համար յոյս դրած ենք Քրիստոսի վրայ, մարդոց մէջ ամենէն խղճալիներն ենք։</verse>
				<verse number="20">Բայց ո՛չ. Քրիստոս արդարեւ մեռելներէն յարութիւն առած է, որպէս առաջին օրինակ մեռելներու յարութեան։</verse>
				<verse number="21">Ինչպէս մարդով մը սկիզբ առաւ մահը, նոյնպէս մարդով մը սկիզբ կ՚առնէ մեռելներու յարութիւնը։</verse>
				<verse number="22">Ինչպէս Ադամէ ծնածները բոլորն ալ կը մեռնին, այնպէս ալ Քրիստոսէ ծնածները բոլորն ալ պիտի կենդանանան։</verse>
				<verse number="23">Բայց իւրաքանչիւրը իր կարգին։ Այժմ երախայրիքը՝ Քրիստոս, իսկ իր երկրորդ գալուստին՝ բոլոր իրեն պատկանողները.</verse>
				<verse number="24">որմէ ետք պիտի գայ վախճանը, երբ Քրիստոս թագաւորութիւնը պիտի յանձնէ Հօր Աստուծոյ, ոչնչացնելէ ետք ոգեղէն աշխարհի չար իշխանութիւնները, պետութիւնները եւ զօրութիւնները։</verse>
				<verse number="25">Որովհետեւ Քրիստոս պիտի թագաւորէ՝ մինչեւ որ Աստուած բոլոր թշնամիները անոր ոտքերուն տակ դնէ իբրեւ պատուանդան։</verse>
				<verse number="26">Վերջին թշնամին որ պիտի բնաջնջուի՝ Մահը պիտի ըլլայ։</verse>
				<verse number="27">Այդպիսով պիտի կատարուի մարգարէութիւնը, թէ «Աստուած ամէն բան անոր ենթարկեց»։ Բայցանշուշտ երբ կ՚ըսէ՝ «ամէն բան անոր ենթարկած է», յստակօրէն կը հասկնանք՝ «ամէն ինչ» բացի Աստուծմէ, որ ամէն բան անոր ենթարկեց։</verse>
				<verse number="28">Իսկ երբ ամէն բան ենթարկուի Որդիին, այն ատեն Որդին ալ ինքզինք պիտի ենթարկէ Աստուծոյ, որ ամէն բան իրեն ենթարկեց, որպէսզի Աստուած ըլլայ ամէն ինչ՝ ամէն բանի մէջ։</verse>
				<verse number="29">Եթէ մեռելներըբնաւալյարութիւնպիտիչառնեն, հապա ի՞նչ է որ կ՚ընեն անոնք՝ որ մեռելներուն փոխարէն կը մկրտուին. ինչո՞ւ ուրեմն կը մկրտուին անոնց փոխարէն։</verse>
				<verse number="30">Իսկ մե՞նք. ինչո՞ւ կը շարունակենք նեղութիւններ կրել։</verse>
				<verse number="31">Ամէն օր ես ինքզինքս մահուան վտանգին կ՚ենթարկեմ, եղբայրնե՛ր. վկայ էք դուք՝ իմ պարծանքս, որ մեր Տիրոջ Քրիստոս Յիսուսի կը պատկանիք։</verse>
				<verse number="32">Եթէ իբրեւ ոեւէ մարդ մտածէի՝ ի՞նչ պէտք ունէի «գազան» ներու դէմ կռուելու այստեղ, Եփեսոսի մէջ։ Եթէ մեռելներու յարութիւն չկայ՝ ուրեմն «Ուտենք, խմենք. քանի վաղը պիտի մեռնինք», ինչպէս մարդիկ յաճախ կ՚ըսեն։</verse>
				<verse number="33">Ո՛չ, եղբայրնե՛ր. չխաբուի՛ք։ «Չար ընկերը լաւ նկարագիրը կը խաթարէ»։</verse>
				<verse number="34">Սթափեցէք եւ արդար կեանք վարեցէք. մի՛ մեղանչէք։ Դեռ ձեզմէ շատեր զԱստուած չեն ճանչցած։ Ասիկա կ՚ըսեմ՝ որ ամչնաք։</verse>
				<verse number="35">Բայց մէկը կրնայ հարցնել. «Ի՞նչպէս յարութիւն կ՚առնեն մեռելները. կամ ի՞նչպիսի մարմինով պիտի գան»։</verse>
				<verse number="36">Լսէ՛, անմի՛տ։ Նախ, երբ սերմնահատիկ մը ցանես՝ հատիկը չի բուսնիր մինչեւ չմեռնի։</verse>
				<verse number="37">Եւ յետոյ, սերմանածդ պարզ հատիկ մըն է, ցորենի կամ ուրիշ սերմերու, եւ ո՛չ թէ այն հասկը որ պիտի ծլի։</verse>
				<verse number="38">Աստուած այդ հատիկին մարմին մը կու տայ, ինչպէս որ ինք կը կամենայ. բայց սերմերէն իւրաքանչիւրին՝ իրեն յատուկ մարմինը կու տայ։</verse>
				<verse number="39">Անշուշտամէն մարմին նոյնը չէ։ Մարդոց մարմինը ուրիշ է, կենդանիներուն մարմինը՝ ուրիշ. թռչուններուն մարմինը ուրիշ է, ձուկերուն մարմինը՝ ուրիշ։</verse>
				<verse number="40">Կան նաեւ երկնաւոր մարմիններ ու երկրաւոր մարմիններ. սակայն ուրի՛շ է երկնաւոր մարմիններու շքեղութիւնը, եւ ուրիշ՝ երկրաւոր մարմիններու շքեղութիւնը։</verse>
				<verse number="41">Ուրիշ է արեւուն շքեղութիւնը, ուրիշ՝ լուսինին շքեղութիւնը, եւ դեռ ուրիշ՝ աստղերուն շքեղութիւնը։ Եւ նոյնիսկ աստղերէն ոմանք աւելի շքեղ են քան միւսները։</verse>
				<verse number="42">Ճիշդ այդպէս պիտի ըլլայ նաեւ մեռելներու յարութիւնը։ Մարմինը հող կը դրուի եղծանելի վիճակով, եւ յարութիւն կ՚առնէ՝ անեղծ.</verse>
				<verse number="43">հող կը դրուի անարգ, եւ յարութիւն կ՚առնէ՝ փառաւոր. հող կը դրուի տկար, եւ յարութիւն կ՚առնէ զօրաւոր.</verse>
				<verse number="44">հող կը դրուի իբրեւ շնչաւոր մարմին, եւ յարութիւն կ՚առնէ իբրեւ հոգեւոր մարմին։ Ինչպէս որ շնչաւոր մարմին կայ, այնպէս ալ հոգեւոր մարմին կայ։</verse>
				<verse number="45">Սուրբ գիրքին մէջ այսպէս գրուած է. «Առաջին մարդը՝ Ադամ, ստեղծուեցաւ իբրեւ շնչաւոր էակ», մինչ երկրորդ Ադամը՝ կենդարար հոգի է։</verse>
				<verse number="46">Արդ, շնչաւոր մարմինը նուազ կարեւոր է, քան հոգեւորը. ատոր համար ալ նախ շնչաւորը կու գայ եւ յետոյ հոգեւորը։</verse>
				<verse number="47">Առաջին մարդը երկրէն էր եւ հողեղէն, մինչ երկրորդ մարդը՝ մեր Տէրը, երկինքէն է։</verse>
				<verse number="48">Ինչպէս որ էր հողեղէնը, նոյնպէս ենք բոլոր հողեղէններս. եւ ինչպէս որ է երկնաւորը՝ նոյնպէս պիտի ըլլան բոլոր երկնաւորները։</verse>
				<verse number="49">Այսինքն, ինչպէս որ կը կրենք հողեղէն Ադամին պատկերը, այնպէս պիտի կրենք նաեւ երկնաւոր Ադամին պատկերը։</verse>
				<verse number="50">Ըսել կ՚ուզեմ թէ, եղբայրնե՛ր, մարմինն ու արիւնը իրենց ներկայ վիճակով չե՛ն կրնար Աստուծոյ արքայութիւնը ժառանգել. եղծանելին չի կրնար անեղծութիւնը ժառանգել։</verse>
				<verse number="51">Հիմա ձեզի ծածուկ խորհուրդ մը յայտնեմ։ Բոլորս չէ՛ որ պիտի մեռնինք.</verse>
				<verse number="52">բայց երբ վերջին փողը հնչէ՝ ամէնքս ալ յանկարծ պիտի նորոգուինք ակնթարթի մը մէջ։ Որովհետեւ փողը պիտի հնչէ եւ մեռելները յարութիւն պիտի առնեն անեղծ մարմիններով, եւ մենք պիտի նորոգուինք։</verse>
				<verse number="53">Որովհետեւ մեր այս եղծանելի բնութիւնը պէտք է անեղծ բնութեան փոխուի. այս մահկանացու բնութիւնը պէտք է անմահ բնութեան փոխակերպուի։</verse>
				<verse number="54">Եւ երբ մեր այս եղծանելի բնութիւնը անեղծ բնութեան փոխուի, եւ այս մահկանացու բնութիւնը անմահ բնութեան փոխակերպուի, այն ատեն պիտի իրականանայ գրուած մարգարէութիւնը, որ կ՚ըսէ.– «Մահը կլանուեցաւ. յաղթանակը շահուեցաւ»։</verse>
				<verse number="55">«Ո՞ւր է, Մա՛հ, յաղթանակդ. ո՞ւր է, Մա՛հ, քու խայթոցդ»։</verse>
				<verse number="56">Մահուան խայթոցը մեղքն է. իսկ մեղքը իր ոյժը Օրէնքէն կ՚առնէ։</verse>
				<verse number="57">Բայց փա՜ռք Աստուծոյ, որ մեզի յաղթանակ պարգեւեց մեր Տիրոջ Յիսուս Քրիստոսի միջոցաւ։</verse>
				<verse number="58">Ուստի, սիրելի՛ եղբայրներս, ամուր եւ հաստատուն մնացէք, միշտ աւելիով աշխատեցէք Տիրոջ գործին համար, գիտնալով որ ձեր յոգնութիւնը առանց վարձատրութեան չի մնար Աստուծոյ առջեւ։</verse>
			</chapter>
			<chapter number="16">
				<verse number="1">Ինչ կըվերաբերի Երուսաղէմիհաւատացեալներուն համար կատարուելիք հանգանակութեան, դո՛ւք ալ ըրէք այն՝ ինչ որ Գաղատիայի եկեղեցիներուն պատուիրեցի։</verse>
				<verse number="2">Ամէն Կիրակի ձեզմէ իւրաքանչիւրը պզտիկ խնայողութիւն մը թող մէկ կողմ դնէ, իր կարողութեան չափով, որպէսզի հանգանակութիւնը գալէս ետք չըլլայ,</verse>
				<verse number="3">այլ երբ գամ՝ յանձնարարական նամակներ տամ եւ Երուսաղէմ ղրկեմ ձեր ընտրած մարդիկը, որպէսզի ձեր նուէրները տանին։</verse>
				<verse number="4">Իսկ եթէ իմ երթալս ալ յարմարի՝ հետս կ՚երթան։</verse>
				<verse number="5">Երբոր Մպկեդոնիպ պնցնիմ՝ ձեր մօտ ալ պիտի գամ։ Արդարեւ Մակեդոնիայէն պիտի անցնիմ։</verse>
				<verse number="6">Հաւանաբար քիչ մը ձեր մօտ մնամ. թերեւս ձմեռն ալ հոդ անցընեմ, որպէսզի յետոյ ձեր օգնութեամբ երթամ ուր որ երթալիք ըլլամ։</verse>
				<verse number="7">Այս անգամ չեմ ուզեր անցողակի տեսնել ձեզ. յուսով եմ որ ժամանակ մը կը մնամ ձեր մօտ, եթէ Տէրը թոյլ տայ։</verse>
				<verse number="8">Հիմակուհիմա Եփեսոս կը մնամ, մինչեւ Պենտէկոստէի տօնը,</verse>
				<verse number="9">որովհետեւ աշխատանքի շատ մեծ եւ կարեւոր պատեհութիւն մը բացուած է դիմացս, թէպէտ հակառակորդները շատ են։</verse>
				<verse number="10">Երբ Տիմոթէոսը գայ, այնպէս ըրէք՝ որ չվախնայ ձեր մօտ մնալու։ Ան ալ Տիրոջ համար կ՚աշխատի, ինծի պէս.</verse>
				<verse number="11">հետեւաբար չըլլա՛յ որ ոեւէ մէկը զինք արհամարհէ։ Զայն խաղաղութեամբ հոս՝ քովս ղրկեցէք, որովհետեւ այստեղի հաւատացեալ եղբայրներով միասին իրեն կը սպասեմ։</verse>
				<verse number="12">Գալով Ապողոս եղբօր, շատ խնդրեցի որ հաւատացեալ քանի մը եղբայրներով ձեր մօտ գայ. բայց չուզեց հիմա գալ։ Յարմար առիթով մը պիտի գայ սակայն։</verse>
				<verse number="13">Արթուն եղէք, հաստատուն մնացէք ձեր հաւատքին վրայ. քաջ եղէք, զօրացէք։</verse>
				<verse number="14">Ինչ որ կ՚ընէք՝ սիրով ըրէք։</verse>
				<verse number="15">Գիտէք Ստեֆանասը, որ Աքայիա նահանգին մէջ Քրիստոսի առաջին հաւատացողն է, եւ իր ընտանիքի անդամները, որոնք իրենք զիրենք Աստուծոյ ժողովուրդին ծառայութեան նուիրեցին։ Կ՚աղաչեմ, եղբայրնե՛ր,</verse>
				<verse number="16">որ հնազանդիք այնպիսիներուն եւ անոնց բոլոր գործակիցներուն ու ծառայակիցներուն։</verse>
				<verse number="17">Ուրախացայ՝ երբ Ստեֆանասը, Ֆորտունատոսն ու Աքայիկոսը եկան։ Ձեր լուրերը իրենցմէ առի,</verse>
				<verse number="18">եւ միտքս հանգստացաւ, ինչպէս հիմա ձեր միտքն ալ հանգստացաւ։ Յարգեցէ՛ք այդպիսիները։</verse>
				<verse number="19">Ասիա նահանգի եկեղեցիները բարեւ ունին ձեզի։ Շատ բարեւ ունին նաեւ Ակիլասն ու Պրիսկան, որոնք Տիրոջ հաւատացողներ են, եւ ամբողջ եկեղեցին որ անոնց տունը կը հաւաքուի։</verse>
				<verse number="20">Բոլոր հաւատացեալ եղբայրները կ՚ողջունեն ձեզ։ Դուք ալ իրար ողջունեցէք սուրբ համբոյրով։</verse>
				<verse number="21">Ես՝ Պօղոս, այս բարեւը իմ ձեռքովս կը գրեմ։</verse>
				<verse number="22">Ով որ Տէր Յիսուսը չի սիրեր՝ նզովեալ ըլլայ։ Մարան աթա. Տէրը շուտով կու գայ։</verse>
				<verse number="23">Մեր Տիրոջ՝ Յիսուս Քրիստոսի շնորհքը ձեր բոլորին հետ ըլլայ։</verse>
				<verse number="24">Իմ սէրս ալ ձեզի հետ ըլլայ. բոլորիդ՝ որ Քրիստոս Յիսուսի կը պատկանիք։ Ամէն։</verse>
			</chapter>
		</book>
		<book number="47">
			<chapter number="1">
				<verse number="1">Ես, Պօղոս, Աստուծոյ կամքով Յիսուս Քրիստոսի առաքեալը, եւ Տիմոթէոս՝ մեր եղբայրը, կը գրենք ձեզի՝ Կորնթոսի մէջ հաստատուած Աստուծոյ եկեղեցիին եւ ամբողջ Աքայիայի մէջ գտնուող քրիստոնեաներուդ։</verse>
				<verse number="2">Թող Աստուած մեր Հայրը եւ Տէր Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="3">Օրհնեա՜լ ըլլայ Աստուած, մեր Տէր Յիսուս Քրիստոսի Հայրը, որ հայրաբար կը գթայ եւ որպէս Աստուած կը մխիթարէ</verse>
				<verse number="4">ու կը զօրացնէ մեզ՝ մեր բոլոր նեղութիւններուն մէջ, որպէսզի մենք կարենանք Աստուծմէ մեր վայելած օգնութիւնն ու մխիթարութիւնը տալ անոնց՝ որոնք ամէն տեսակի նեղութեանց մէջ են։</verse>
				<verse number="5">Որովհետեւ, որքան շատ բաժնեկից կ՚ըլլանք Քրիստոսի չարչարանքներուն, այնքան աւելի մեծ կ՚ըլլայ իր օգնութիւնն ու մխիթարութիւնը մեզի։</verse>
				<verse number="6">Մենք նեղութեանց կ՚ենթարկուինք՝ ձեզի օգնելու եւ Աստուծոյ փրկութիւնը ձեզի բերելու համար. եւ եթէ Աստուած կ՚օգնէ մեզի՝ կրկին ձեզի օգնելու համար է, որպէսզի մեր օրինակով սորվիք, թէ Աստուած ձեզ ալ պիտի զօրացնէ՝ որ համբերութեամբ կարենաք տանիլ այն չարչարանքները որ մենք հիմա կը կրենք։</verse>
				<verse number="7">Ուստի ձեր վրայ հաստատուն յոյս ունինք, գիտնալով որ՝ քանի մեր չարչարանքներուն մասնակից էք՝ մեր ունեցած մխիթարութեան ալ մասնակից պիտի ըլլաք։</verse>
				<verse number="8">Եղբայրնե՛ր, կ՚ուզեմ որ գիտնաք՝ թէ ի՜նչ նեղութիւն կրեցինք Ասիա նահանգին մէջ։ Մեր կարողութենէն ա՛յնքան վեր էր բեռը, որ գրեթէ ապրելու յոյսը կորսնցուցինք։</verse>
				<verse number="9">Զգացինք որ մահուան վճիռը կախուած է մեր վրայ։ Բայց ատիկա եղաւ, որպէսզի սորվինք մենք մեզի չապաւինիլ, այլ՝ Աստուծոյ, որ կը յարուցանէ մեռելները։</verse>
				<verse number="10">Ա՛ն էր որ այդպիսի ահաւոր մահուընէ մը փրկեց մեզ, կը փրկէ, եւ վստահ ենք որ յառաջիկային եւս պիտի փրկէ՝</verse>
				<verse number="11">մեզի համար ձեր կատարած աղօթքներուն օգնութեամբ։ Եւ ձեր աղօթքները, որոնց շնորհիւ Աստուած իր հովանին անպակաս պիտի ընէ մեր վրայէն, պատճառ պիտի ըլլան որ շատեր մեզի համար գոհութիւն տան Աստուծոյ։</verse>
				<verse number="12">Պարծանքով կրնամ ըսել, եւ խիղճս ալ կը վկայէ, որ բոլորին հանդէպ ու մանաւանդ ձեզի հանդէպ եղած եմ պարզ ու անկեղծ, ինչպէս Աստուած կը կամենայ. ո՛չ թէ մարդկային իմաստութենէ մղուած, այլ՝ Աստուծոյ շնորհքովը։</verse>
				<verse number="13">Նամակներուս մէջ ալ ձեր կարդացածէն ու հասկցածէն տարբեր բան մը չէ որ կը գրեմ ձեզի։ Եւ թէպէտ ներկայիս միայն մասնակիօրէն կը հասկնաք զիս, բայց յուսով եմ որ հետզհետէ ամբողջապէս պիտի հասկնաք.</verse>
				<verse number="14">այնպէս որ, մեր Տիրոջ Յիսուս Քրիստոսի դատաստանին օրը ձեր պարծանքը պիտի ըլլամ, ինչպէս դուք՝ իմ պարծանքս։</verse>
				<verse number="15">Այս վստահութեամբ ալ ծրագրած էի նախ ձեզի գալ, որպէսզի կրկին անգամ Աստուծոյ շնորհքը ընդունիք,</verse>
				<verse number="16">եւ ձեր վրայով անցնիլ Մակեդոնիա. ապա կրկին Մակեդոնիայէն ձեզի հանդիպիլ եւ ձեր օգնութեամբ մեկնիլ Հրէաստան:</verse>
				<verse number="17">Բայց եթէ չիրականացաւ ինչ որ ծրագրած էի, կը կարծէ՞ք որ թեթեւութեամբ շարժեցայ. կամ կը խորհիք թէ անսկզբունք մարդու մը պէ՞ս որոշումներ կ՚առնեմ, որուն ո՛չ Այոն Այո է եւ ոչ ալ Ոչը՝ Ոչ։</verse>
				<verse number="18">Աստուած վկայ է՝ որ ձեր մէջ կատարած մեր քարոզութիւնը երկդիմի չեղաւ երբեք։</verse>
				<verse number="19">Որովհետեւ Աստուծոյ Որդին՝ Յիսուս Քրիստոս եւս, որ մենք՝ ես, Սիղուանոսը եւ Տիմոթէոսը ձեզի քարոզեցինք, աշխարհին տրուած Այո եւ Ոչ չէր, այլ՝ Աստուծոյ Այոն եղաւ։</verse>
				<verse number="20">Արդարեւ, Քրիստոս Աստուծոյ բոլոր խոստումներուն Այոն է։ Ահա թէ ինչու, մենք Քրիստոսը ընդունելով՝ Աստուծոյ Այո–ին « Ամէն » կ՚ըսենք, իր փառքին համար։</verse>
				<verse number="21">Եւ Աստուած ինքն է որ մեզ եւ ձեզ Քրիստոսով հաստատունկը պահէ։ Ինքն է որ մեզ օծեց</verse>
				<verse number="22">եւ իր կնիքը դրաւ մեր վրայ, մեզի տալով Սուրբ Հոգին՝ իբրեւ գրաւական մեր ստանալիք ժառանգութեան։</verse>
				<verse number="23">Աստուածվկայէըսածիս, ինք՝որկըճանչնայ իմ սիրտս, որ եթէ Կորնթոս չեկայ՝ ձեզի խնայելու համար էր որ չեկայ։</verse>
				<verse number="24">Եւ ձեր համոզումները փոխելու համար չէ՛ որ ասիկա կ՚ըսեմ, որովհետեւ գիտեմ թէ ձեր համոզումներուն մէջ հաստատ կը մնաք. այլ կ՚ուզեմ օգնել, որ ձեր ուրախութիւնը գտնէք։</verse>
			</chapter>
			<chapter number="2">
				<verse number="1">Հետեւաբար, ես ինքս որոշեցի Կորնթոս չգալ, որ–պէսզի դարձեալ չտրտմեցնեմ ձեզ։</verse>
				<verse number="2">Որովհետեւ եթէ ես ձեզ տրտմեցնեմ՝ ալ ո՞վ զիս պիտի ուրախացնէ. չէ՞ որ նոյնինքն իմ տրտմեցուցած անձերս պիտի ըլլան զիս ուրախացնողները։</verse>
				<verse number="3">Եւ այս նամակս գրեցի, որովհետեւ կ՚ուզէի որ գալուս՝ միայն ուրախանամ ձեզմով, եւ ո՛չ թէ տրտմիմ, վստահ ըլլալով՝ որ իմ ուրախութիւնս ձեր բոլորին ուրախութիւնն է։</verse>
				<verse number="4">Իրապէս ալ, սիրտս մեծ վիշտով ու նեղութեամբ լեցուած էր, եւ աղի արցունքով գրեցի զայն, ո՛չ թէ որպէսզի տրտմիք, այլ որպէսզի գիտնաք այն անսահման սէրը որ ունիմ ձեզի հանդէպ։</verse>
				<verse number="5">Գալով անոր՝ որ տրտմութեան պատճառ եղաւ, միայն զիս չէր որ տրտմեցուց, այլ՝ եթէ ոչ բոլորդ՝ գոնէ ձեզմէ ոմանք. ոմանք կ՚ըսեմ, որպէսզի չափազանցած չըլլամ։</verse>
				<verse number="6">Բայց արդէն անոր կը բաւէ այն պատիժը որ ձեզմէ շատերէն կրեց։</verse>
				<verse number="7">Այսուհետեւ՝ ընդհակառակը՝ աւելի պէտք է ներել եւ յուսադրել զինք, որպէսզի չըլլայ որ չափազանց տրտմութենէն յուսահատութեան մատնուի։</verse>
				<verse number="8">Ուստի կ՚աղաչեմ, որ վերստին սէր ցոյց տաք իրեն։</verse>
				<verse number="9">Նամակս գրած էի՝ ձեզ փորձելու համար. տեսնելու թէ իսկապէս հնազա՞նդ էք։</verse>
				<verse number="10">Եթէ դուք կը ներէք իրեն՝ ես ալ կը ներեմ. որովհետեւ ես ալ երբ ոեւէ բան կը ներեմ՝ ձեզի համար կը ներեմ, Քրիստոսի փոխարէն,</verse>
				<verse number="11">որպէսզի չըլլայ որ Սատանան մեր աններողութիւնը օգտագործէ. որովհետեւ անոր խորհուրդները լաւ գիտենք։</verse>
				<verse number="12">Երբ Տրովադա հասայ, Քրիստոսի Աւետարանը քարոզելու համար, Տէրը իմ առջեւս յաջողութեան դուռը բացաւ։</verse>
				<verse number="13">Բայց ես չափազանց մտահոգ էի, որովհետեւ հոն չգտայ Տիտոսը, մեր եղբայրը։ Ուստի Տրովադացիներէն հրաժեշտ առնելով՝ Մակեդոնիա հասայ։</verse>
				<verse number="14">Արդ, գոհութիւն Աստուծոյ, որ Յիսուս Քրիստոսի յաղթական երթին մասնակից կը դարձնէ մեզ, եւ մեր միջոցաւ իր գիտութեան բոյրը կը տարածէ ամենուրեք։</verse>
				<verse number="15">Փրկութեան ճամբուն մէջ գտնուողներուն մէջ ապրինք, թէ՝ կորուստի ճամբուն մէջ գտնուողներուն, մեր կեանքերը Քրիստոսի ձեռքով Աստուծոյ ընծայուած անուշահոտ խունկի պէս իրենց բոյրը կը տարածեն։</verse>
				<verse number="16">Կորուստի ճամբուն մէջ գտնուողներուն համար՝ մահաբոյր եւ մահաբեր կը թուի մեր կեանքը, բայց փրկութեան ճամբուն մէջ գտնուողներուն համար՝ կեանքի բուրմունք է, կեանքի տանող։ Սակայն ո՞վ կրնայ այսպիսի կեանք մը ապրիլ։</verse>
				<verse number="17">Անշուշտ ո՛չ անոնք՝ որոնք Աստուծոյ խօսքը վաճառքի կը հանեն, այլ՝ մենք, որ անկեղծօրէն կը խօսինք Աստուծոյ առջեւ՝ որպէս Քրիստոսի միացած Աստուծոյ պատգամաւորները։</verse>
			</chapter>
			<chapter number="3">
				<verse number="1">Բայց ասիկա ըսելով, արդեօք ուրիշներու պէս մենքմեզ գովաբանա՞ծ կ՚ըլլանք։ Պէտք ունի՞նք միթէ ձեզմէ յանձնարարական առնելու կամ այդպիսի նամակներով ձեզի ներկայանալու, ինչպէս ոմանք կ՚ընեն։</verse>
				<verse number="2">Որովհետեւ մեր լաւագոյն յանձնարարականը, որ ձեր սիրտերուն մէջ գրուած է՝ դուք էք, ձեր կեանքերով, որ ամէն մարդ կրնայ ճանչնալ ու կարդալ,</verse>
				<verse number="3">եւ կրնայ յստակօրէն տեսնել՝ թէ Քրիստոսի նամակն էք դուք, պարզապէս մեր ձեռքով գրուած։ Գրուած՝ ո՛չ թէ մելանով, այլ՝ կենդանի Աստուծոյ Հոգիով. ո՛չ թէ քարեղէն տախտակներու, այլ՝ ձեր սիրտերու մարմնեղէն տախտակներուն վրայ։</verse>
				<verse number="4">Աստուծոյ վրայ մեր ունեցած վստահութեամբն է որ կ՚ըսենք այս բաները. վստահութիւն՝ որ Քրիստոս կու տայ մեզի։</verse>
				<verse number="5">Որովհետեւ բնաւ չենք խորհիր որ մենք մեր ոյժերով այդպիսի գործ մը կրնանք ընել. այլ՝ Աստուած է որ այդ կարողութիւնը կու տայ մեզի։</verse>
				<verse number="6">Դարձեալ ինքն է, որ մեզ արժանի ըրաւ ըլլալու ծառաները նոր Ուխտին, որ կապուած չէ՛ գրաւոր Օրէնքին, այլ՝ Սուրբ Հոգիին. որովհետեւ գրաւոր Օրէնքը մահուան կ՚առաջնորդէ, մինչդեռ Հոգին կեանք կու տայ։</verse>
				<verse number="7">Երբ Օրէնքը գիրերով կը դրոշմուէր քարեղէն տախտակներուն վրայ, Աստուծոյ փառքը յայտնուեցաւ եւ Մովսէսի դէմքը այնպիսի՛ փայլքով մը կը փայլէր, որ Իսրայէլացիներ չկրցան անոր երեսին նայիլ, թէպէտ այդ փայլքը շուտով պիտի անցնէր։</verse>
				<verse number="8">Արդ, եթէ Օրէնքը՝ որ մահուան կ՚առաջնորդէր, այդպիսի փառքով մը տրուեցաւ, որքա՜ն աւելի փառաւոր պիտի ըլլար Սուրբ Հոգիին տըւչութիւնը։</verse>
				<verse number="9">Արդարեւ, եթէ դատապարտութիւն բերող Օրէնքին մատակարարումը փառաւոր էր, իր փառաւորութեամբը գերազանց է մատակարարումը Սուրբ Հոգիին, որ մարդիկը կ՚արդարացնէ։</verse>
				<verse number="10">Կրնանք այս պարագային ըսել, որ Հոգիի Օրէնքին գերազանց փառաւորութեան հետ համեմատած՝ գրաւոր Օրէնքին փառքը ոչինչ է։</verse>
				<verse number="11">Եւ իրապէս, եթէ ժամանակաւորը փառաւորութեամբ տրուեցաւ, որքա՜ն աւելի փառաւոր է մնայունը։</verse>
				<verse number="12">Արդ, որովհետեւ մենք այսպիսի յոյս մը ունինք, բաց երեսով կը խօսինք ձեզի հետ,</verse>
				<verse number="13">եւ ո՛չ թէ Մովսէսի պէս, որ իր դէմքը քողով կը ծածկէր՝ որպէսզի Իսրայէլացիներ մինչեւ վերջ չնային այն փառքին որ շուտով պիտի անցնէր։</verse>
				<verse number="14">Արդարեւ, անոնց միտքերը փակուեցան, եւ մինչեւ այսօր ալ երբ Հին Կտակարանը կը կարդան՝ նոյն այդ քողը կը մնայ իրենց միտքերուն վրայ, որովհետեւ կը վերնայ միայն ա՛յնատեն՝ երբ Քրիստոսի հաւատան։</verse>
				<verse number="15">Եւ մինչեւ այսօր, ե՛րբ որ ալ Մովսէսի գիրքերը կը կարդան՝ նոյն քողը վարագոյրի պէս կը փակէ անոնց միտքերը։</verse>
				<verse number="16">Բայց երբ Տիրոջ դառնան՝ քողը կը վերցուի.</verse>
				<verse number="17">քանի Տիրոջ դառնալ՝ կը նշանակէ Հոգին ունենալ, եւ ուր որ Տիրոջ Հոգին ներկայ է՝ հոն ազատութիւն է։</verse>
				<verse number="18">Եւ մենք բոլորս ալ, որ բաց երեսով Տիրոջ փառքը կ՚արտացոլացնենք հայելիի մը պէս, նոյն այդ պատկերով կը փոխակերպուինք՝ հետզհետէ աճող փառքով մը։ Եւ այդ փոխակերպումը Տիրոջ Հոգին է որ կ՚իրագործէ։</verse>
			</chapter>
			<chapter number="4">
				<verse number="1">Հետեւաբար չենք յոգնիր այս պաշտօնէն, որ Աստուած մեզի տուաւ իր ողորմութեամբ։</verse>
				<verse number="2">Հրաժարած ենք վարագոյրի ետին նիւթուած ամօթալի գործերէն, այսինքն՝ խորամանկութիւն ի գործ չենք դներ եւ Աստուծոյ խօսքը չենք նենգափոխեր. այլ բացէ ի բաց ճշմարտութիւնը կը յայտարարենք, եւ ա՛յսպէս կը ներկայանանք մարդոց առջեւ, ինչպէս պիտի ընէինք Աստուծոյ առջեւ։</verse>
				<verse number="3">Իսկ հակառակ ասոր, եթէ մեր քարոզութիւնը մութ կը թուի ոմանց, մութ կը թուի միայն անոնց՝ որոնք կորուստի ճամբուն մէջ են։</verse>
				<verse number="4">Այս աշխարհի “աստուած” ը նկատուած Սատանան կուրցուցած է այդ անհաւատներուն միտքը, որպէսզի չըլլայ որ Աւետարանին բերած լոյսը ծագի անոնց մէջ, այսինքն՝ տեսնեն փառքը Քրիստոսի, որ անտեսանելի Աստուծոյ պատկերն է։</verse>
				<verse number="5">Սակայն մենք մեր անձերը չէ որ կը քարոզենք, այլ Տէրը՝ Յիսուս Քրիստոսը կը քարոզենք եւ Յիսուսի սիրոյն մենք մեզ ձեր ծառաները դարձուցած ենք։</verse>
				<verse number="6">Որովհետեւ Աստուած ինք, որ ըսաւ՝ «Խաւարին մէջ լոյս թող ծագի», ինք մեր սիրտերուն մէջ ծագեցաւ, որպէսզի լուսաւորուինք եւ Աստուծոյ փառքը ճանչնանք Յիսուս Քրիստոսի անձին մէջ։</verse>
				<verse number="7">Արդ, այս գանձը մեր մէջ կը կրենք՝ կաւէ անօթներու պէս, որպէսզի յստակօրէն երեւի՝ թէ այս անսահման զօրութիւնը Աստուծմէ է որ կու գայ, եւ ո՛չ թէ մեզմէ։</verse>
				<verse number="8">Ամէն տեսակ նեղութիւն ունինք, բայց ընկճուած չենք. տագնապի մատնուած ենք, բայց յուսահատչենք.</verse>
				<verse number="9">հալածանքներ անպակաս են, բայց լքուած չենք. յաճախ խոշտանգուած՝ բայց խորտակուած չենք։</verse>
				<verse number="10">Շարունակ Յիսուսի մահը մեր մարմիններուն մէջ կը կրենք, որպէսզի Յիսուսի կեանքն ալ մեր մարմիններուն մէջ յայտնուի։</verse>
				<verse number="11">Որքան ատեն որ կ՚ապրինք՝ միշտ մահուան կը մատնուինք Յիսուսի սիրոյն, որպէսզի նաեւ Յիսուսի կեանքը յայտնուի մեր մահկանացու մարմիններուն մէջ։</verse>
				<verse number="12">Այսպիսով, մահը կը ներգործէ մեր մէջ, որպէսզի կեանքը ներգործէ ձեր մէջ։</verse>
				<verse number="13">Սաղմոսին մէջ գրուած է. «Հաւատացի.ահա թէ ինչո՛ւ խօսեցայ»։ Հաւատքի նոյն ոգին ունինք մենք։ Մենք ալ կը հաւատանք, ուստի նաեւ կը խօսինք։</verse>
				<verse number="14">Գիտենք թէ Աստուած՝ որ Տէր Յիսուսը յարուցանեց, Յիսուսի հետ մեզ եւս պիտի յարուցանէ եւ ձեզմով միասին իր ներկայութեան կանգնեցնէ։</verse>
				<verse number="15">Այս բոլորը ձեզի համար կ՚ըլլան, որպէսզի փրկութեան շնորհքը աւելի եւ աւելի անձերու վրայ տարածուի, եւ գոհաբանական աղօթքները առատանան՝ Աստուծոյ փառքին համար։</verse>
				<verse number="16">Ուստի չենք թուլնար բնաւ։ Նոյնիսկ եթէ մարմնապէս հետզհետէ կը քայքայուինք, բայց ներքնապէս կը նորոգուինք օրէ օր։</verse>
				<verse number="17">Ներկայի մեր կրած այս թեթեւ նեղութիւնը արտակարգօրէն գերազանց եւ յաւիտենական փառք մը կ՚ապահովէ մեզի։</verse>
				<verse number="18">Եւ մենք մեր ուշադրութիւնը չենք կեդրոնացներ նիւթական իրականութեանց վրայ, այլ՝ հոգեւոր իրականութեան վրայ. որովհետեւ նիւթական իրականութիւնները ժամանակաւոր են, մինչ հոգեւոր իրականութիւնները՝ յաւիտենական։</verse>
			</chapter>
			<chapter number="5">
				<verse number="1">Արդարեւ, գիտենք թէ հողեղէն այս տունը, որ մերմարմինն էեւ որուն մէջ կը բնակինք, պիտի քայքայուի. բայց երկինքի մէջ ունինք Աստուծոյ կողմէ պատրաստուած անձեռագործ եւ յաւիտենական մարմին մը՝ իբրեւ տուն։</verse>
				<verse number="2">Որքան ատեն որ հողեղէն այս մարմինին մէջն ենք՝ կը հառաչենք, երկնային մարմինը հագնելու փափաքով։</verse>
				<verse number="3">Միայն թէ չըլլայ որ երբ այս մարմինէն մերկանանք՝ առանց մարմինի մնանք։</verse>
				<verse number="4">Այո՛, որքան ատեն որ հողեղէն այս մարմինին մէջն ենք՝ կը հառաչենք, կարծես բեռան մը տակ ճնշուած. ո՛չ թէ որովհետեւ կ՚ուզենք այս մարմինը մեր վրայէն հանել, այլ կ՚ուզենք երկնայինը ասոր վրայ հագնիլ, որպէսզի այս մահկանացու մարմինը սուզուի կեանքին մէջ։</verse>
				<verse number="5">Աստուած ինքն է որ մեզ այս փոխակերպումին կը պատրաստէ, եւ որպէս գրաւական տուած է իր Հոգին։</verse>
				<verse number="6">Հետեւաբար, միշտ վստահութեամբ լեցուն ենք։ Գիտենք, թէ որքան ատեն որ այս մարմինին մէջ կը բնակինք՝ դուրս կը մնանք մեր իսկական տունէն, հեռու Տիրոջմէ,</verse>
				<verse number="7">որովհետեւ հաւատքով է որ կ՚ապրինք, առանց զինք տեսնելու։</verse>
				<verse number="8">Բայց վստահութիւն ունինք, եւ շատ աւելի պիտի ուզէինք այս մարմինէն դուրս գալ եւ Տիրոջ քով ըլլալ։</verse>
				<verse number="9">Ուստի, այս մարմինին մէջ մնանք թէ հեռանանք, մեր միակ ձգտումն է՝ Աստուծոյ հաճելի ըլլալ։</verse>
				<verse number="10">Որովհետեւ բոլորս ալ Քրիստոսի ատեանին դիմաց պիտի կանգնինք, որպէսզի իւրաքանչիւրը իր մարմինով ընդունի հատուցումը երկրի վրայ իր կատարած բարի կամ չար գործերուն։</verse>
				<verse number="11">Ուստի, մենք միայն Տիրոջմէ կը վախնանք։ Գալով մարդոց, կը փորձենք զանոնք համոզել մեր գործով ու խօսքով, որոնք յայտնի են Աստուծոյ, եւ կարծեմ ձեր խիղճերն ալ կը վկայեն այդ մասին։</verse>
				<verse number="12">Մեր նպատակը ձեր հաճութիւնը շահիլ չէ։ Ընդհակառակը, կ՚ուզենք ձեզի պարծանքի պատճառ մը տալ, որ դուք մեզմով պարծենաք անո՛նց դիմաց, որոնք, ի հեճուկս մեզի, արտաքին առաւելութիւններով կը պարծենան, փոխանակ նկարագրային առաւելութիւններով պարծենալու։</verse>
				<verse number="13">Կա՛մ այն է՝ որ մեր խօսածները զառանցանք են թող Աստուած դատէ ատիկա – եւ կա՛մ այն է՝ որ ողջմտութիւն են – դո՛ւք դատեցէք ատիկա։</verse>
				<verse number="14">Սա՛ միայն գիտենք, թէ Քրիստոսի սէրն է որ կը ստիպէ մեզ այսպէս վարուելու։ Գիտենք թէ Քրիստոս մեռաւ բոլոր մարդոց փոխարէն, եւ հետեւաբար բոլորն ալ միասին մեռած եղան։</verse>
				<verse number="15">Եւ Քրիստոս բոլորինհամար մեռաւ, որպէսզի հաւատքով կենդանացողները այլեւս չապրի՛ն իրենք իրենց համար, այլ անոր համար՝ որ իրենց փոխարէն մեռաւ եւ յարութիւն առաւ։</verse>
				<verse number="16">Այնպէս որ, այսուհետեւ մենք ոեւէ հաւատացեալի չենք նայիր զուտ մարդկային չափանիշով։ Կար ժամանակ, երբ մենք ալ այդպէս կը նայէինք Քրիստոսի. բայց հիմա ամբողջութեամբ տարբեր կը մտածենք։</verse>
				<verse number="17">Ոեւէ մէկը որ Քրիստոսի միացած է՝ նոր արարած է. այլեւս չէ՛ այն՝ ինչ որ էր նախապէս, որովհետեւ ամբողջութեամբ նորոգուեցաւ։</verse>
				<verse number="18">Եւ այս նորոգութիւնը կու գայ Աստուծմէ, որ Քրիստոսի միջոցաւ մեզ իրեն հետ հաշտեցուց եւ նաեւ պաշտօն տուաւ մեզի՝ ուրիշներն ալ հաշտութեան բերելու։</verse>
				<verse number="19">Այսինքն, Աստուած ինքն էր որ Քրիստոսի միջոցաւ աշխարհը հաշտեցուց իրեն հետ, անյիշաչար գտնուելով մարդոց մեղքերուն հանդէպ, եւ մեզի պաշտօն տուաւ՝ որ այս հաշտութիւնը պատգամենք բոլոր մարդոց։</verse>
				<verse number="20">Ահա թէ ինչու՝ մենք Քրիստոսի կողմէ պատգամաւորութիւն կ՚ընենք, այնպէս՝ որ կարծես Աստուած ինք մեր միջոցաւ կը խօսի ձեզի. եւ Քրիստոսի կողմէ կ՚աղաչենք ձեզի.– Հաշտուեցէ՛ք Աստուծոյ հետ։</verse>
				<verse number="21">Որովհետեւ Աստուած մեզի համար մեղքի պատարագ ըրաւ Քրիստոսը, ան՝ որ բնաւ մեղք չէր գործած, որպէսզի մենք անոր միանալով արդարանանք Աստուծոյ համար։</verse>
			</chapter>
			<chapter number="6">
				<verse number="1">Արդ, որովհետեւ Աստուծոյ գործպկիցներն ենք, կ՚աղաչենք ձեզի, մի՛ վատնէք Աստուծմէ ձեր ստացած շնորհքը։</verse>
				<verse number="2">Որովհետեւ Աստուած կ՚ըսէ.– «Երբ յարմար ժամանակը եկաւ՝ լսեցի քեզ, երբ փրկութեան օրը հասաւ՝ օգնեցի քեզի»։ Ահա հիմա՛ է այդ յարմար ժամանակը. հիմա՛ է փրկութեան օրը։</verse>
				<verse number="3">Ոեւէ բանով պատճառ մի՛ ըլլաք որ Աստուծոյ գործը խափանուի կամ վարկաբեկուի.</verse>
				<verse number="4">այլ՝ բոլոր պարագաներուն ալ դուք ձեզ ցոյց տուէք որպէս Աստուծոյ պաշտօնեաներ, մեծ համբերութեամբ յանձն առնելով նեղութիւնը, վիշտը, չարչարանքը,</verse>
				<verse number="5">ծեծը, բանտը, խռովարարներու վայրագութիւնները, յոգնութիւնը, անքնութիւնը, անօթութիւնը։</verse>
				<verse number="6">Այս բոլորը տարէք՝ մաքուր սրտով, գիտակցօրէն, համբերատարութեամբ, քաղցրութեամբ, Սուրբ Հոգիով, անկեղծ սիրով,</verse>
				<verse number="7">ճշմարտութիւնը քարոզելով, Աստուծոյ զօրութեամբ եւ արդարութեամբ զինուած՝ չարին դէմ յարձակելու եւ ինքզինք պաշտպանելու համար։</verse>
				<verse number="8">Մի՛ այլայլիք՝ ո՛չ փառքէն եւ ո՛չ անարգանքէն, ո՛չ գովասանքէն եւ ո՛չ մեղադրանքէն։ Մարդիկ մոլորած թող ըսեն մեզի. մենք գիտենք թէ ճշմարտութենէն չենք շեղած։</verse>
				<verse number="9">Թող չուզեն մեզ ճանչնալ. մենք գիտենք թէ մեզ լաւ կը ճանչնան։ Թող մեռած սեպեն մեզ. մենք ահա կենդանի ենք։ Թող մեզ պատժապարտ համարեն. մենք գիտենք թէ մահուան դատապարտութենէն ազատած ենք։</verse>
				<verse number="10">Թող մեր կեանքը տխուր կարծեն. մենք միշտ ուրախ ենք։ Աղքատ թող սեպեն. մենք շատերու կեանքերը կը ճոխացնենք։ Այո՛, կը թուի թէ ոչինչ ունինք, մինչդեռ ամէն ինչ ունինք։</verse>
				<verse number="11">Ահա, սիրելի՛ Կորնթացիներ, ամէն ինչ բաց եւ անկեղծ սրտով ըսի ձեզի։</verse>
				<verse number="12">Դուք ինչո՞ւ կը դժուարանաք արտայայտուելու։ Ո՛չ իմ պատճառովս հարկաւ, այլ պարզապէս՝ ձեր սէրը արտայայտելու կը քաշուիք։</verse>
				<verse number="13">Բայց կ՚ուզեմ որ ինծի պէս բանաք ձեր սիրտերը եւ ազատօրէն խօսիք դուք ալ. չէ՞ որ իմ զաւակներս էք դուք։</verse>
				<verse number="14">Բնաւ անհաւատներուն լծակից մի՛ ըլլաք։ Ի՞նչ կապ կրնայ ունենալ արդարը անօրէնին հետ, կամ ի՞նչ նոյնութեան եզր կրնայ ըլլալլոյսին ու խաւարին միջեւ։</verse>
				<verse number="15">Ի՞նչ համաձայնութիւն կրնայ ըլլալ Քրիստոսի եւ Սատանային միջեւ, կամ ի՞նչ գործ ունի հաւատացեալը անհաւատին հետ։</verse>
				<verse number="16">Ի՞նչ նմանութիւն կայ Աստուծոյ տաճարին եւ մեհեաններուն միջեւ։ Արդարեւ, մե՛նք ենք կենդանի Աստուծոյ տաճարը, ինչպէս Աստուած ինք ըսաւ.– «Անոնց մէջ պիտի բնակիմ եւ անոնց հետ պիտի ապրիմ։ Ես իրենց Աստուածը պիտի ըլլամ եւ անոնք՝ իմ ժողովուրդս»։</verse>
				<verse number="17">Ահա թէ ինչո՛ւ Աստուած կը հրահանգէ մեզի.– «Անջատ եւ հեռո՛ւ կեցէք հեթանոսներէն. պիղծ բաներու մի՛ դպչիք, եւ ես ձեզ պիտի ընդունիմ։</verse>
				<verse number="18">Ես ձեզի Հայր պիտի ըլլամ եւ դուք իմ տղաքս ու աղջիկներս պիտի ըլլաք,– կ՚ըսէ ամենակալ Տէրը»։</verse>
			</chapter>
			<chapter number="7">
				<verse number="1">Սիրելինե՛ր, այս խոստումները մեզի եղած են։ Ուստի հեռո՛ւ մնանք մարմնական եւ հոգեկան ամէն պղծութենէ, մենք մեզ կատարելապէս մաքրենք՝ Աստուծոյ երկիւղովը ապրելով։</verse>
				<verse number="2">Հասկցէ՛ք մեզ։ Ոեւէ մէկուն վնաս չհասցուցինք, ոեւէ մէկուն արժանապատուութեան չդպանք, ոեւէ մէկը չզրկեցինք։</verse>
				<verse number="3">Ասիկա ձեզ դատապարտելու համար չեմ ըսեր, որովհետեւ դեռ քիչ առաջ ըսի՝ թէ դուք մեր սրտին մէջ էք եւ ոչինչ կրնայ մեզ ձեզմէ բաժնել, ո՛չ այս կեանքին մէջ, ո՛չ ալ մահուան մէջ։</verse>
				<verse number="4">Մեծ վստահութիւն ունիմ ձեր վրայ. մեծապէս հպարտ եմ ձեզմով։ Մեր կրած բոլոր նեղութեանց մէջ ինքզինքս մեծապէս մխիթարուած եւ անսահմանօրէն ուրախ կը զգամ։</verse>
				<verse number="5">Որովհետեւ Մակեդոնիա մեր հասնելէն ի վեր երբեք հանգիստ չունեցանք, այլ՝ ամէն կողմէ նեղութիւն։ Մէկ կողմէ արտաքին թշնամիները կը նեղէին մեզ, իսկ ներքնապէս՝ մեր վախը։</verse>
				<verse number="6">Բայց Աստուած, որ կը մխիթարէ սրտաբեկները, Տիտոսի գալովը մեզ մխիթարեց։</verse>
				<verse number="7">Ուրախացուցիչը միայն Տիտոսի գալը չէր։ Ուրախացանք մանաւանդ, երբ լսեցինք թէ ի՛նչպէս գոհ մնացած էր ձեզմէ։ Մեզի պատմեց՝ թէ անձկութեամբ կը սպասէք ինծի, թէ ո՛րքան ցաւած էք պատահածին համար եւ թէ ի՛նչպէս կապուած էք ինծի։ Չէք կրնար երեւակայել որքա՜ն ուրախ եմ։</verse>
				<verse number="8">Ճիշդ է որ նամակովս քիչ մը վշտացուցի ձեզ, բայց հիմա չեմ զղջար ըրածիս, թէպէտ գրելէս ետք զղջացեր էի. քանի կը տեսնեմ թէ այդ նամակս միայն կարճ ժամանակ մը վշտացուցեր է ձեզ։</verse>
				<verse number="9">Ուրախ եմ հիմա, ո՛չ թէ ձեզ տրտմեցուցած ըլլալուս համար, այլ՝ որովհետեւ այդ տրտմութիւնը պատճառ եղաւ որ ձեր վարմունքը փոխէք։ Եւ որովհետեւ ձեր տրտմութիւնը Աստուծոյ գործին ծառայեց, ես պէտք չունիմ այլեւս խստութեամբ գալու ձեզի։</verse>
				<verse number="10">Աստուած երբեմն մեզ կը ցաւցընէ՝ ապաշխարութեան միջոցաւ փրկութեան առաջնորդելու նպատակով, որուն համար չենք զղջար բնաւ։ Մինչդեռ աշխարհի ցաւը մահուան կ՚առաջնորդէ։</verse>
				<verse number="11">Արդ, տեսէք թէ Աստուծոյ պատճառած ցաւը ի՛նչպէս անտարբերութենէն դուրս բերաւ ձեզ եւ մղեց՝ որ դուք ձեզ արդարացնէք։ Զայրացաք, տագնապեցաք, անձկութեամբ լեցուեցաք։ Բայց յետոյ նախանձախնդրութեամբ վառեցաք եւ սխալը մէջտեղէն վերցուցիք, եւ ամէն կերպով ցոյց տուիք, թէ դուք յանցանք չունիք այդ խնդրին մէջ։</verse>
				<verse number="12">Հիմա ըսեմ, թէ նախորդ նամակը գրելուս պատճառը միայն այդ յանցաւոր մարդը չէր, ո՛չ ալ անոր հայրը՝ որուն դէմ գործուեցաւ յանցանքը. այլ՝ որպէսզի յայտնուի այն հոգածութիւնը, որ փոխադարձաբար իրարու հանդէպ ունինք Աստուծոյ առջեւ։</verse>
				<verse number="13">Ուստի մենք մեզ մխիթարուած կը զգանք։ Մեր զգացած մխիթարութեան վրայ Տիտոս աւելի՛ եւս ուրախացուց մեզ, ուրախութեամբ պատմելով՝ թէ ի՛նչպէս բոլորդ ալ գոհ ձգած էք զինք։</verse>
				<verse number="14">Ձեզի համար պարծանքս յայտնած էի իրեն, եւ ամօթով չմնացի. եւ ինչպէս ձեզի խօսածներս բոլորը ճշմարիտ էին, նոյնպէս ալ Տիտոսի յայտնած պարծանքս ճշմարտուեցաւ։</verse>
				<verse number="15">Գիտէ՞ք թէ որքան մեծ սիրով Տիտոս կը խօսէր ձեր մասին. կը յիշէր՝ թէ ինչպիսի՜ երկիւղած յարգանքով ընդուներ էք զինք։</verse>
				<verse number="16">Արդ, ուրախ եմ որ կատարեալ վստահութիւն ունիմ ձեր վրայ։</verse>
			</chapter>
			<chapter number="8">
				<verse number="1">Եղբայրնե՛ր, կ՚ուզեմ որ գիտնաք՝ թէ Աստուծոյ շնորհքը ի՛նչպէս ինքզինք կը յայտնէ Մակեդոնիայի եկեղեցիներուն մէջ։</verse>
				<verse number="2">Հակառակ իրենց կրած նեղութեան եւ ծանր փորձութեան, մեծ եղաւ իրենց ուրախութիւնը, եւ հակառակ իրենց ծայր աստիճան աղքատութեան՝ չափազանց առատաձեռն եղան։</verse>
				<verse number="3">Ես կը վկայեմ, թէ կամաւոր կերպով տուին՝ իրենց կրցածին չափ եւ նոյնիսկ իրենց կարելիութենէն աւելի։</verse>
				<verse number="4">Թախանձագին կ՚աղաչէին, որ շնորհք ընենք եւ ընդունինք Երուսաղէմի եղբայրներուն ղրկուելիք օգնութեան իրենց բաժինը։</verse>
				<verse number="5">Մեր ակնկալածէն շատ աւելին ըրին. նախ՝ իրենք զիրենք յանձնեցին Տիրոջ, եւ ապա՝ Աստուծոյ կամքով՝ նաեւ մեզի։</verse>
				<verse number="6">Ահա թէ ինչո՛ւ աղաչեցինք, որ Տիտոս ձեր մէջ եւս շարունակէ եւ ամբողջացնէ սկսուած այս աստուածահաճոյ գործը։</verse>
				<verse number="7">Դուք ամէն բանով գերազանց էք ուրիշներէն.– հաւատքով, Աստուծոյ խօսքին քարոզութեամբ, գիտութեամբ, փութաջանութեամբ եւ մեզի հանդէպ ձեր ցուցաբերած սիրով։ Կ՚ուզենք որ այս աստուածահաճոյ գործին մէջ եւս գերազանցըլլաք։</verse>
				<verse number="8">Ասիկա իբրեւ հրահանգ չէ որ կու տամ, այլ՝ ուրիշներուն ցուցաբերած փութաջանութիւնը կը յիշեցնեմ՝ ձեր սիրոյն հարազատութիւնը փորձելու համար։</verse>
				<verse number="9">Արդարեւ, դուք գիտէք թէ մեր Տէրը՝ Յիսուս Քրիստոս ի՜նչ շնորհք ըրաւ մեզի. ինք որ հարուստն էր՝ աղքատացաւ ձեզի համար, որպէսզի իր աղքատանալովը դուք հարստանաք։</verse>
				<verse number="10">Այս ուղղութեամբ իմ թելադրութիւնս հետեւեալն է, ձեր բարիքին համար.– Դուք՝ որ ո՛չ միայն առաջին ձեռնարկողը, այլ նաեւ առաջին կամեցողը եղաք, դեռ անցեալ տարուընէ,</verse>
				<verse number="11">հիմա լաւ կ՚ըլլայ որ ձեր սկսածը ամբողջացնէք։ Եւ այն յօժար կամքով որ նախաձեռնեցիք՝ այնպէս ալ ամբողջացուցէք, ձեր ունեցածին չափովը տալով։</verse>
				<verse number="12">Կը բաւէ որ նուիրելու յօժարութիւնը ունենաք, եւ Աստուած կ՚ընդունի ձեր նուէրը, եթէ ձեր ունեցածին համապատասխան է. որովհետեւ ձեր չունեցածը չ՚ըսպասեր ձեզմէ։</verse>
				<verse number="13">Բնաւ չեմ ուզեր ձեզ նեղութեան մատնել՝ ուրիշներու բեռը թեթեւցնելու համար. այլ կ՚ուզեմ որ հաւասարութիւն ըլլայ։</verse>
				<verse number="14">Կ՚ուզեմ որ ներկայիս ձեր վայելած առատութիւնը ծառայէ անոնց կարիքներուն, որպէսզի նաեւ անոնց առատութիւնը ձեր կարիքներուն ծառայէ, եւ այդ ձեւով հաւասարութիւն ըլլայ.</verse>
				<verse number="15">ճիշդ ինչպէս Սուրբ գիրքին մէջ կ՚ըսուի. «Շատ հաւաքողին քով չաւելցաւ, եւ քիչ հաւաքողին քով չպակսեցաւ»։</verse>
				<verse number="16">Շնորհակալութիւն կը յայտնենք Աստուծոյ, որ ձեր մասին մեր ունեցած նախանձախնդրութիւնը դրաւ նաեւ Տիտոսի սրտին մէջ։</verse>
				<verse number="17">Տիտոս ո՛չ միայն մեր խնդրանքը չմերժեց, այլ՝ մեծ պատրաստակամութեամբ փութաց ձեր քով։</verse>
				<verse number="18">Անոր հետ ղրկեցինք նաեւ այն եղբայրը, որուն Աւետարանի քարոզութեան գործին մէջ ունեցած համբաւը ծանօթ է բոլոր եկեղեցիներուն ։</verse>
				<verse number="19">Անշուշտ գիտէք նաեւ, թէ անիկա եկեղեցիներուն կողմէ ընտրուեցաւ՝ մեզի ճամբորդակից ըլլալու համար աստուածահաճոյ այս գործին մէջ, որ կը կատարենք Տիրոջ փառքին համար, եւ ուրիշներուն օգնելու մեր պատրաստակամութեան իբրեւ արտայայտութիւն։</verse>
				<verse number="20">Շարունակ կը զգուշանանք, որ չըլլայ թէ մէկը բիծ մը բերէ մեր վրայ՝ այս մեծ գումարին մատակարարման վերաբերմամբ, որ մեզի յանձնուեցաւ։</verse>
				<verse number="21">Որովհետեւ մեր մտահոգութիւնն է ուղղամիտ ըլլալ՝ ո՛չ միայն Տիրոջ առջեւ, այլ նաեւ՝ մարդոց։</verse>
				<verse number="22">Անոնց հետ ղրկեցինք նաեւ մեր ուրիշ մէկ եղբայրը։ Մենք բազմաթիւ անգամներ փորձած ենք զայն եւ միշտ ալ օգնելու պատրաստակամ գտած. իսկ հիմա որ մեծ համարում ունի ձեր վրայ՝ շատ աւելի պատրաստ է օգնելու։</verse>
				<verse number="23">Արդ, եթէ Տիտոսի համար հարցնէք՝ մտերիմս է եւ գործակիցս, ձեզի օգնելու համար։ Գալով միւս եղբայրներուն, անոնք եկեղեցիներուն կողմէ ղրկուած ներկայացուցիչներ են, Քրիստոսի փառքին համար աշխատող։</verse>
				<verse number="24">Ուստի ձեր սիրոյն ապացոյցը տուէք եւ ձեր մասին մեր արտայայտած պարծանքին իրաւ ըլլալը ցոյց տուէք անոնց, բոլոր եկեղեցիներուն դիմաց։</verse>
			</chapter>
			<chapter number="9">
				<verse number="1">Իսկապէս որ աւելորդ կը նկատեմ ձեզի գրել Երուսաղէմի քրիստոնեայ եղբայրներուն ղրկուելիք օգնութեան մասին,</verse>
				<verse number="2">որովհետեւ գիտեմ ձեր յօժարութիւնը, եւ ձեր մասին միշտ պարծանքով խօսած եմ Մակեդոնացիներուն, ըսելով. «Աքայիացիները դեռ անցեալ տարուընէ պատրաստուեր են իրենց օգնութիւնը ընելու»։ Ձեր նախանձախնդրութիւնը շատ շատերուն համար գրգիռ եղաւ։</verse>
				<verse number="3">Եւ ահա, վերոյիշեալ եղբայրները ղրկեցի, որպէսզի այս գործին մէջ ձեզի համար մեր ունեցած պարծանքը պարապի չելլէ. այլ՝ ինչպէս իրենց կ՚ըսէի՝ կ՚ուզեմ որ իրապէս պատրաստ ըլլաք։</verse>
				<verse number="4">Պիտի չուզէի որ Մակեդոնացիները ինծի հետ գային եւ ձեզ անպատրաստ գտնէին, որովհետեւ այդ պարագային ամօթով պիտի մնայինք մեր վստահութեան համար։ Անշուշտ դուք ալ ամօթով պիտի մնայիք։</verse>
				<verse number="5">Ատոր համար ալ անհրաժեշտ նկատեցի եղբայրներէն խնդրել, որ ինձմէ առաջ գան ձեր մօտ եւ ձեզ նախապատրաստեն՝ սկիզբէն իսկ ձեր խոստացած առատ նուէրները պատրաստ ընելու, այնպէս՝ որ ձեր նուէրները իսկապէս առատաձեռնութեան արտայայտութիւն ըլլան եւ ո՛չ թէ՝ ժլատութեան։</verse>
				<verse number="6">Յիշեցէք, թէ ով որ քիչ կը սերմանէ՝ քիչ ալ պիտի հնձէ. եւ ով որ առատօրէն կը սերմանէ՝ առատօրէն ալ կը հնձէ։</verse>
				<verse number="7">Իւրաքանչիւրը թող տայ՝ նայած իր սրտի յօժարութեան եւ ո՛չ թէ չկամութեամբ կամ պարտաւորուած զգալով. որովհետեւ Աստուած զուարթառատ կերպով նուիրողը կը սիրէ։</verse>
				<verse number="8">Եւ Աստուած կրնայ ամէն պարգեւ տալ ձեզի առատօրէն, որպէսզի միշտ ալ ունենաք այնքան՝ որքան պիտի բաւէր ձեր բոլոր կարիքներուն եւ աւելնար՝ ամէն տեսակի բարի գործերու յատկացուելու։</verse>
				<verse number="9">Ինչպէս Սաղմոսին մէջ գրուած է.– «Առատօրէն բաշխեց եւ կարօտեալներուն տուաւ. անոր արդարութիւնը յաւիտեան կը մնայ»։</verse>
				<verse number="10">Եւ Աստուած, որ սերմնացանին սերմ եւ ուտելիք հաց կը պարգեւէ, ձեզի եւս պիտի սերմ պարգեւէ եւ զայն աճեցնէ, եւ բազմացնէ նաեւ ձեր արդարութեան արդիւնքները։</verse>
				<verse number="11">Ամէն ձեւով պիտի հարստացնէ ձեզ, որպէսզի միշտ առատաձեռն ըլլաք, եւ մեր միջոցաւ փոխանցուած ձեր նուէրները զԱստուած գոհաբանելու պատճառ ըլլան։</verse>
				<verse number="12">Եւ արդէն այս հանգանակութեան կազմակերպումը միայն Երուսաղէմի քրիստոնեաներուն կարիքները բաւարարելու համար չէ, այլ կը ձգտի նաեւ՝ աւելցնել Աստուծոյ գոհութիւն մատուցանողներու թիւը։</verse>
				<verse number="13">Այո՛, ձեր այս օժանդակութեամբ ապացոյցը տուած պիտի ըլլաք ձեր քրիստոնէական հաւատքին, եւ Երուսաղէմի ձեր եղբայրները զԱստուած պիտի փառաւորեն՝ տեսնելով թէ ի՛նչպէս Քրիստոսի Աւետարանին կը հնազանդիք եւ ի՛նչպէս առատօրէն ձեր ունեցածը կը բաժնէք իրենց եւ բոլորին հետ,</verse>
				<verse number="14">եւ երախտագիտութեամբ պիտի աղօթեն ձեզի համար, այն բացառիկ շնորհքին համար, որ Աստուած ձեզի տուած է։</verse>
				<verse number="15">Գոհութիւն Աստուծոյ՝ իր անպատմելի պարգեւին համար։</verse>
			</chapter>
			<chapter number="10">
				<verse number="1">Ես, Պօղոս, Քրիստոսիհեզութեամբեւքաղցրութեամբ կը խնդրեմ ձեզմէ.– Կան մարդիկ, որոնք կ՚ըսեն՝ թէ երբ ձեր դիմաց եւ ձեր մէջ կը գտնուիմ՝ կը խեղճանամ, մինչդեռ երբ հեռու եմ՝ խիստ եմ ձեզի հանդէպ։</verse>
				<verse number="2">Կ՚աղաչեմ, մի՛ ստիպէք որ երբ գամ՝ խստութեամբ վարուիմ։ Եւ վստահաբար կարծր պիտի վարուիմ անոնց հետ՝ որոնք կը կարծեն թէ աշխարհային նկատումներով կ՚առաջնորդուինք։</verse>
				<verse number="3">Ճիշդ է որ աշխարհի մէջ կ՚ապրինք, բայց աշխարհային նկատումներէ առաջնորդուած չէ որ կը պատերազմինք։</verse>
				<verse number="4">Պատերազմի մեր զէնքերը աշխարհային չեն, այլ՝ Աստուծոյ զօրաւոր զէնքերն են՝ ամրոցները խորտակելու համար։</verse>
				<verse number="5">Եւ մենք կը խորտակենք Աստուծոյ գիտութեան դէմ բարձրացած առարկութեանց բոլոր հպարտ պատնէշները եւ բոլոր միտքերը գերելով՝ Քրիստոսի հնազանդութեան կը բերենք։</verse>
				<verse number="6">Նաեւ պատրաստ ենք ոեւէ անհնազանդութիւն պատժելու, երբ ձեր հնազանդութիւնը ամբողջական ըլլայ։</verse>
				<verse number="7">Դուք իւրաքանչիւրը իր երեւոյթով կը դիտէք։ Ով որ ներքնապէս համոզուած է թէ ինք Քրիստոսի կը պատկանի, թող դարձեալ հետեւեալը խորհի, թէ ինչպէս որ ինք Քրիստոսի կը պատկանի՝ այնպէս նաեւ մենք Քրիստոսի կը պատկանինք։</verse>
				<verse number="8">Նոյնիսկ եթէ ուրիշներէն քիչ մը աւելի պարծենամ մեզի տրուած իշխանութեան համար, ամըչնալիք բան մը չունիմ։ Այդ իշխանութիւնը Տէրը ինք տուաւ՝ ձեր հաւատքը ամրապնդելու համար, եւ ո՛չ թէ խորտակելու։</verse>
				<verse number="9">Ասիկա կ՚ըսեմ, որովհետեւ չեմ ուզեր որ ունենաք այն տպաւորութիւնը՝ թէ նամակներովս ձեզ կը սարսափեցնեմ,</verse>
				<verse number="10">ինչպէս ոմանք ըսեր են, թէ՝ «Նամակներուն մէջ շատ խիստ է եւ ազդեցիկ, մինչդեռ եթէ իրեն նայիս՝ խեղճուկ է, եւ խօսքերն ալ տպաւորիչ չեն»։</verse>
				<verse number="11">Այդպէս ըսողը թող լաւ գիտնայ, թէ ինչ որ կ՚ըսենք հեռուէն՝ մեր նամակներով, նոյնը նաեւ գործի պիտի վերածենք՝ երբ ձեզի գանք։</verse>
				<verse number="12">Անշուշտ չենք համարձակիր մենք մեզ բաղդատել կամ դասել անոնց հետ՝ որոնք ձեր դիմաց իրենք զիրենք կը գովեն։ Ա՜յնքան անմիտ են, որ իրենք իրենցմով կը չափեն եւ իրենք իրենց հետ կը բաղդատեն իրենց անձերը։</verse>
				<verse number="13">Գալով մեզի, մեր պարծանքը որոշ սահմանէ մը անդին չ՚անցնիր, այլ կը սահմանափակուի այն գործունէութեամբ՝ որ Աստուած որոշած է մեզի համար, եւ այդ սահմանին մէջ կը մտնէ նաեւ ձեր մօտ մեր քարոզութիւնը։</verse>
				<verse number="14">Արդ, քանի որ դուք Աստուծմէ մեզի որոշուած սահմանին մէջ կը գտնուիք, մենք մեր սահմանէն անդին չենք ուզեր երթալ, որովհետեւ արդէն ձեր մօտ հասանք Քրիստոսի Աւետարանը քարոզելով։</verse>
				<verse number="15">Այնպէս որ՝ մենք որոշ սահմանէ մը անդին չենք պարծենար, մանաւանդ ուրիշներու աշխատանքով. բայց կը յուսանք որ ձեր հաւատքը աճի եւ ձեր մօտ մեր աշխատանքը աւելի մեծնայ ու տարածում գտնէ, միշտ Աստուծոյ որոշած սահմանին մէջ։</verse>
				<verse number="16">Այսպիսով կրնանք Աւետարանը քարոզել նաեւ ձեզմէ անդին գտնուող վայրերու մէջ, առանց ուրիշներու սահմաններուն մէջ կատարուած քարոզութեամբ պարծենալու։</verse>
				<verse number="17">Որովհետեւ մարգարէն կ՚ըսէ. «Ով որ կը պարծենայ՝ թող Տիրոջմով պարծենայ»։</verse>
				<verse number="18">Իսկապէս ընտրուածը ան չէ՛ որ ինքզինք կը գովէ, այլ ան՝ որ Տիրոջ կողմէ կը գովուի։</verse>
			</chapter>
			<chapter number="11">
				<verse number="1">Սակայնկըյուսամքիչմը ներողամիտ կ՚ըլլաք՝ եթէ անմտօրէն ես ալ պարծենամ, ըրածներս յիշեցնելով ձեզի։ Իսկ դուք համբերութեամբ լսեցէք։</verse>
				<verse number="2">Ես ձեզի հանդէպ Աստուծոյ նախանձախնդրութեամբ լեցուած՝ կ՚ուզեմ որ միայն Քրիստոսը սիրէք, ինչպէս մաքուր կոյս մը որ իր սէրը կը վերապահէ անոր՝ որ իր ամուսինը պիտի ըլլայ։</verse>
				<verse number="3">Բայց կը վախնամ որ ձեր միտքը ապականի եւ հեռանաք Քրիստոսի հանդէպ ամբողջական եւ մաքուր նուիրումէն, ճիշդ ինչպէս Եւան խաբուեցաւ օձին խորամանկ սուտերէն։</verse>
				<verse number="4">Կը վախնամ որ նոյնքան դիւրութեամբ ընդունիք ո՛եւէ մէկը՝ որ մեր քարոզածէն տարբեր փրկիչ մը, ձեր ստացած Հոգիէն տարբեր հոգի մը, կամ ձեր ընդունած Աւետարանէն տարբեր աւետարան մը կը քարոզէ ձեզի։</verse>
				<verse number="5">Չեմ գիտեր թէ ես ձեր այդ նշանաւոր “ առաքեալ ” ներէն բանով մը ետ կը մնա՞մ։</verse>
				<verse number="6">Թէպէտ ճարտար խօսող մը չեմ, բայց խօսածս գիտեմ։ Եւ կարծեմ ատիկա ապացուցանեցի ձեզի ամէն ինչով։</verse>
				<verse number="7">Արդեօք մե՞ղք գործեցի, որ Աստուծոյ Աւետարանը ձրիօրէն քարոզեցի ձեզի եւ ինքզինքս խոնարհեցուցի՝ ձեզ բարձրացնելու համար։</verse>
				<verse number="8">Ձեւով մը միւս եկեղեցիները կողոպտած եղայ, ապրուստս անոնցմէ առնելով, որպէսզի ձեզի ծառայեմ ձրի— օրէն։</verse>
				<verse number="9">Ձեր քով եղած ատենս նոյնիսկ երբ կարիքի մէջ եղայ՝ ձեզմէ ոեւէ մէկուն բեռ չեղայ. Մակեդոնիայէն եկած եղբայրները հոգացին պէտքերս։ Եւ ինչպէս անցեալին զգուշացայ, ասկէ ետք եւս ամէն կերպով պիտի զգուշանամ ձեզի բեռ ըլլալէ։</verse>
				<verse number="10">Բայց Քրիստոսի ճշմարտութեամբը, որ իմ ներսիդիս է, կ՚ըսեմ՝ թէ այս բաներով պիտի պարծենամ ամբողջ Աքայիայի մէջ, բոլորին պատմելով։</verse>
				<verse number="11">Ինչո՞ւ կ՚ըսեմ ասիկա։ Ձեզ չսիրելո՞ւս համար։ Ընդհակառակը, Աստուած գիտէ թէ ո՛րքան ձեզ կը սիրեմ։</verse>
				<verse number="12">Սակայն կը մերժեմ ձեզմէ նիւթական օգնութիւն ստանալ, եւ պիտի շարունակեմ մերժել, որպէսզի արմատէն կտրած ըլլամ առարկութիւնները անոնց՝ որոնք կը պարծենան թէ իրենք ալ մեզի պէս կ՚աշխատին։</verse>
				<verse number="13">Սուտ առաքեալներ են անոնք, խաբեբայ մարդիկ, որոնք կ՚ուզեն իբրեւ Քրիստոսի առաքեալ ներկայանալ մարդոց։</verse>
				<verse number="14">Եւ զարմանալի ալ չէ, որովհետեւ Սատանան ինքն ալ լուսաւոր հրեշտակի կերպարանքով կը ներկայանայ։</verse>
				<verse number="15">Հետեւաբար երբեք տարօրինակ չէ, որ անոր ծառայողները իրենք ալ արդարութեան ծառաներու կերպարանքով կը ներկայանան։ Իրենց գործերուն համաձայն պիտի ըլլայ նաեւ անոնց պատիժը։</verse>
				<verse number="16">Դարձեալ կ՚ըսեմ, թող ո՛չ ոք զիս անմիտ համարէ, եթէ պարծենամ. բայց նոյնիսկ անմիտ նկատէք՝ ես պիտի պարծենամ քիչ մը։</verse>
				<verse number="17">Ինչ որ հիմա՝ պարծեցած ատենս կ՚ըսեմ՝ հաճելի չէ Տիրոջ. բայց պիտի ըսեմ, այնպէս ինչպէս անմիտ մը պիտի խօսէր։</verse>
				<verse number="18">Քանի ուրիշներ մարդկային նկատումներէ առաջնորդուած կը պարծենան, ես ալ պիտի պարծենամ,</verse>
				<verse number="19">որովհետեւ կը տեսնեմ թէ հաճոյքով եւ համբերութեամբ կը լսէք անմիտները, դուք՝ իմաստուններդ։</verse>
				<verse number="20">Մտիկ կ՚ընէք անոնց՝ որոնք կը խաբեն ձեզ եւ ստրուկի տեղ կը դնեն, կը շահագործեն ու կը կողոպտեն ձեզ, կ՚արհամարհեն ու կ՚ապտակեն ձեզ։</verse>
				<verse number="21">Ամօթով կ՚ընդունիմ, թէ ես շատ խե՜ղճ եմ եղեր։ Բայց ահա անմտօրէն կ՚ըսեմ.– Եթէ ուրիշներ կը համարձակին պարծենալ՝ ես ալ կը համարձակիմ։</verse>
				<verse number="22">Եբրայեցի՞ են. ես ալ Եբրայեցի եմ։ Իսրայէլացի՞ են. ես ալ։ Աբրահամի սերո՞ւնդ են. ես ալ եմ։</verse>
				<verse number="23">Քրիստոսի ծառանե՞րն են. աւելի մեծ յիմարութեամբ կրնամ ըսել՝ թէ ես շա՛տ աւելի Քրիստոսի ծառան եմ։ Իրենցմէ աւելի աշխատած եմ, իրենցմէ աւելի բանտարկուած, շատ աւելի ծեծ կերած եւ բազմաթիւ անգամներ մինչեւ մահուան դուռը հասած։</verse>
				<verse number="24">Հինգ անգամ ժողովարաններու մէջ քառասունէն մէկ պակաս հարուած կերած եմ Հրեաներէն.</verse>
				<verse number="25">երեք անգամ խարազանուած եմ Հռոմայեցիներէն. մէկ անգամ քարկոծուած, երեք անգամ նաւաբեկութեան հանդիպած եւ լման գիշեր մը եւ ցերեկ մը ծովուն բացերը մնացած։</verse>
				<verse number="26">Ճամբորդութիւններուս ընթացքին ի՜նչ վտանգներէ անցայ.– յորդած գետեր, աւազակներ. վտանգ՝ թէ՛ ազգակիցներէս եւ թէ՛ հեթանոսներէն, քաղաքներու մէջ, անբնակ վայրերու մէջ թէ ծովերու վրայ, եւ վտանգ՝ սուտ քրիստոնեաներու կողմէ։</verse>
				<verse number="27">Միշտ ջանքի եւ ծանր աշխատանքի մէջ եղայ, յաճախ անքուն գիշերներ անցընելով, քաղց ու ծարաւ կրելով, յաճախ առանց պատառ մը հացի, ցրտահար ու մերկ։</verse>
				<verse number="28">Եւ դեռ, թողլով միւս բոլոր նեղութիւնները, իմ վրաս կը ծանրանար նաեւ բոլոր եկեղեցիներուն ամենօրեայ հոգը։</verse>
				<verse number="29">Մէկը ցա՞ւ մը ունի, ես ալ հետը կը տառապիմ. մէկը հաւատքին մէջ տկարացա՞ւ, ես ալ հետը կը տագնապիմ։</verse>
				<verse number="30">Եթէ պարծենալ պէտք է՝ իմ տկարութիւններովս պիտի պարծենամ։</verse>
				<verse number="31">Աստուած, մեր Տիրոջ՝ Յիսուսի Հայրը, որ յաւէտ օրհնեալ է, գիտէ՝ թէ չեմ ստեր։</verse>
				<verse number="32">Դամասկոսի մէջ, Արետաս թագաւորի նշանակած կառավարիչը զիս ձերբակալելու համար ամբողջ Դամասկոս քաղաքը հսկողութեան տակ առած էր,</verse>
				<verse number="33">բայց պարիսպին պատուհանէն զիս զամբիւղով իջեցուցին, եւ փախայ անոր ձեռքէն։</verse>
			</chapter>
			<chapter number="12">
				<verse number="1">Թէպէտ անօգուտ է պարծենալը, բայց պիտի պար–ծենամ, ձեզի պատմելով այն տեսիլքներուն եւ յայտնութիւններուն մասին, որ Տէրը ինծի տուաւ։</verse>
				<verse number="2">Պիտի պարծենամ իբրեւ քրիստոնեայ մը, որ տասնըչորս տարիներ առաջ մինչեւ երկինքի բարձունքը յափշտակուեցաւ, չեմ գիտեր՝ մարմինո՞վ թէ հոգիով. Աստուած գիտէ։</verse>
				<verse number="3">Մինչեւ դրախտ յափշտակուեցաւ,– կը կրկնեմ, մարմինո՞վ թէ հոգիով՝ չեմ գիտեր.</verse>
				<verse number="4">Աստուած գիտէ,– եւ լսեց անպատմելի բաներ, որ մարդոց թոյլատրուած չէ խօսիլ։</verse>
				<verse number="5">Այդ փորձառութեամբ է որ պիտի պարծենամ եւ ո՛չ թէ ես ինձմով։ Գալով անձիս, միայն տկարութիւններովս պիտի պարծենամ։</verse>
				<verse number="6">Եթէ տակաւին ուզէի՝ կրնայի պարծենալ եւ անմիտ ալ եղած պիտի չըլլայի, որովհետեւ ճշմարտութիւնը ըսած պիտի ըլլայի։ Բայց կը հրաժարիմ ըսելէ, որպէսզի չըլլայ որ ոեւէ մէկը իմ վրաս աւելի բարձր համարում ունենայ՝ քան կրնայ ունենալ գործերս տեսնելով կամ խօսքերս լսելով։</verse>
				<verse number="7">Միւս կողմէ, որպէսզի չըլլայ որ ունեցած բացառիկ յայտնութիւններովս հպարտանամ, Աստուած փուշի պէս ծակող ցաւ մը տուաւ մարմինիս, կարծես Սատանային ներկայացուցիչը ըլլար մարմինիս մէջ, որպէսզի անով զիս զգաստացնէ եւ չհպարտանամ։</verse>
				<verse number="8">Այդ ցաւին համար երեք անգամներ աղաչեցի Տիրոջ, որ հեռացնէ ինձմէ։</verse>
				<verse number="9">Բայց ինծի ըսաւ. «Իմ շնորհքս կը բաւէ քեզի. որովհետեւ իմ զօրութիւնս ամբողջապէս կը յայտնուի՝ մարդուս տկարութեանը մէջ»։ Ահա թէ ինչու՝ մեծ հաճոյքով կը պարծենամ տկարութիւններովս, որպէսզի Քրիստոսի զօրութիւնը իմ մէջս հաստատուի։</verse>
				<verse number="10">Ատոր համար ալ, ես գոհ եմ տկարութիւններուս եւ Քրիստոսի համար կրած նախատինքներուս, նեղութիւններուս, հալածանքներուս եւ դժուարութիւններուս համար. որովհետեւ երբ տկար եմ՝ այն ատեն է որ զօրաւոր եմ։</verse>
				<verse number="11">Իրաւ որ անմիտ եղայ պարծենալով. բայց դո՛ւք ստիպեցիք զիս։ Դուք էր որ պէտք էր վկայէիք՝ թէ ես ոեւէ բանով ետ չեմ մնար ձեր այդ նշանաւոր “ առաքեալ ” ներէն, թէպէտեւ ոչինչ եմ։</verse>
				<verse number="12">Իմ առաքեալ ըլլալուս նշանները Աստուած ցոյց տուաւ այն գործերով՝ նշաններով, սքանչելիքներով ու զօրաւոր հրաշքներով, որ ես մեծ համբերութեամբ կատարեցի ձեր մէջ։</verse>
				<verse number="13">Ոեւէ բանով պակաս չմնացիք միւս եկեղեցիներէն ։ Սա միակ տարբերութեամբ, որ ձեզի նիւթական բեռ չեղայ։ Ներեցէ՜ք ին ծի այդ “յանցանքս”։</verse>
				<verse number="14">Ահա կը պատրաստուիմ ձեզի գալու, արդէն երրորդ անգամն ըլլալով, եւ դարձեալ բեռ պիտի չըլլամ ձեզի։ Ձեր նիւթական օգնութիւնը չեմ ուզեր. ձե՛զ է որ կ՚ուզեմ։ Վերջին հաշուով, զաւակները պարտաւոր չեն իրենց ծնողները հոգալու, մինչդեռ ծնողները պարտաւոր են զաւակները հոգալու։</verse>
				<verse number="15">Ես մեծ հաճոյքով ունեցածս կու տամ եւ իմ անձս ալ կու տամ ձեզի համար, նոյնիսկ եթէ ձեզաւելի շատ սիրելովս՝ աւելի նուազ սիրուիմ ձեզմէ։</verse>
				<verse number="16">Լաւ գիտէք, որ բնաւ բեռ չեղայ ձեզի, թէպէտ ըստ ոմանց՝ խորամանկ եղայ եւ խաբեբայութեամբ կողոպտեցի ձեզ։</verse>
				<verse number="17">Արդեօ՞ք ձեզի ղրկած մարդոցմովս ձեզ շահագործեցի։</verse>
				<verse number="18">Աղաչեցի, որ Տիտոսը ինք գայ ձեզի, եւ հետն ալ մեր միւս եղբայրը ղրկեցի։ Կրնա՞ք ըսել թէ Տիտոս ձեզ շահագործեց։ Երկուքս ալ նոյն ոգիով կը շարժինք եւ նոյն ձեւով կը գործենք։</verse>
				<verse number="19">Թերեւս կը խորհիք որ մինչեւ հիմա մենք մե՞զ է որ կը փորձենք արդարացնել։ Ո՛չ, սիրելիներ. մենք իբրեւ Քրիստոսի հաւատացողներ՝ Աստուծոյ դիմաց է որ կը խօ— սինք, եւ ինչ որ կ՚ընենք՝ ձեր օգուտին համար է որ կ՚ընենք։</verse>
				<verse number="20">Բայց կը վախնամ որ երբ գամ՝ ձեզ չգտնեմ այնպէս՝ ինչպէս որ կ՚ուզեմ, եւ դուք ալ զիս գտնէք այնպէս՝ ինչպէս պիտի չուզէիք։ Այսինքն, կը վախնամ որ դարձեալ ձեր մէջ կռիւ, նախանձ, զայրոյթ, իրարու դէմ գրգռութիւն, չարախօսութիւն, բամբասանք, հպարտութիւն, ամբարտաւանութիւն եւ խռովութիւն ըլլայ։</verse>
				<verse number="21">Այո՛, կը վախնամ որ երբ վերստին ձեզի գամ՝ իմ Աստուածս զիս նուաստացնէ ձեր առջեւ եւ ես սուգ ընեմ այն բոլորին վրայ՝ որոնք մեղքի մէջ ինկած են եւ կը մերժեն հրաժարիլ իրենց գործած պղծութիւններէն՝ պոռնկութիւններէն եւ անբարոյութիւններէն։</verse>
			</chapter>
			<chapter number="13">
				<verse number="1">Ահա երրորդ անգամն է որ ձեզի կու գամ։ Արդարեւ, ինչպէս Սուրբ գիրքը կ՚ըսէ, «Ոեւէ ամբաստանութիւն երկու կամ երեք վկաներով պէտք է հաստատուի»։</verse>
				<verse number="2">Ինչ որ երկրորդ այցելութեանս առիթով անձամբ ըսի, հիմա եւս, հեռուէն, իբրեւ ազդարարութիւն կ՚ըսեմ անոնց՝ որոնք սկիզբէն մեղանչեցին, ինչպէս նաեւ միւս բոլորին, թէ՝ յաջորդ գալուս անոնցմէ ոեւէ մէկուն պիտի չխնայեմ։</verse>
				<verse number="3">Եթէ ձեր ուզածը ապացոյց է՝ թէ ինձմով Քրիստոս է որ կը խօսի, պիտի ունենաք։ Պիտի տեսնէք թէ Քրիստոս տկարութեամբ չէ՛ որ կը գործէ ձեր մէջ, այլ՝ զօրութեամբ։</verse>
				<verse number="4">Թէպէտ իբրեւ մարդ՝ տկարութեամբ խաչուեցաւ, բայց Աստուծոյ զօրութեամբը կենդանի է։ Մենք ալ, թէպէտեւ իր օրինակով կը տկարանանք, բայց իր օրինակով մենք ալ պիտի կենդանանանք Աստուծոյ զօրութեամբը՝ ձեզի ծառայելու համար։</verse>
				<verse number="5">Քննեցէ՛ք դուք ձեզ, տեսնելու համար թէ նոյն հաւատքին մէջ կը մնա՞ք։ Փորձեցէ՛ք դուք ձեզ. Քրիստոս Յիսուսի ներկայութիւնը կը զգա՞ք ձեր ներսիդին, թէ պարզապէս իր անունը կը կրէք։</verse>
				<verse number="6">Յուսամ գիտէք, թէ մենք այդ փորձը յաջողապէս կատարած ենք։</verse>
				<verse number="7">Եւ կը խնդրենք Աստուծմէ, որ չարիք չգործէք։ Ասիկա ըսելով՝ չենք ուզեր մենք մեզ ընտիր ցոյց տալ. ընդհակառակը, կ՚ուզենք որ դուք բարին գործէք, նոյնիսկ մեզ ամօթով ձգելու չափ։</verse>
				<verse number="8">Որովհետեւ Աստուծոյ ճշմարտութեան դէմ ոչինչ կրնանք ընել, այլ միայն կրնանք անոր համար աշխատիլ։</verse>
				<verse number="9">Ուրախութեամբ յանձն կ՚առնենք տկարանալ, միայն թէ դուք զօրանաք։ Ուստի կ՚աղօթենք որ հետզհետէ կատարեալ ըլլաք։</verse>
				<verse number="10">Ասիկա հեռուէն կը գրեմ ձեզի, որպէսզի երբ գամ՝ պէտք չունենամ խստութեամբ վարուելու ձեզի հետ այն իշխանութեամբ՝ որ Տէրը ինծի տուաւ ուղղելու համար, եւ ո՛չ թէ պատժելու։</verse>
				<verse number="11">Կը փակեմ նամակս, եղբայրներ. ո՛ղջ եղէք։ Կատարեալ ըլլալու աշխատեցէք, քաջալերուեցէ՛ք։ Համերաշխ եւ խաղաղութեամբ ապրեցէք իրարու հետ, եւ այն ատեն խաղաղութեան ու սիրոյ Աստուածը ձեզի հետ պիտի ըլլայ։</verse>
				<verse number="12">Սուրբ համբոյրով ողջունեցէք իրար։ Այստեղի քրիստոնեաները կ՚ողջունեն ձեզ։</verse>
				<verse number="13">Տէր Յիսուս Քրիստոսի շնորհքը, Աստուծոյ սէրը եւ Սուրբ Հոգիին հաղորդութիւնը ձեր բոլորին հետ ըլլան։ Ամէն։</verse>
			</chapter>
		</book>
		<book number="48">
			<chapter number="1">
				<verse number="1">Ես՝ Պօղոս, առաքեալ եղած՝ ո՛չ թէ մարդոց կողմէ, ո՛չ ալ ոեւէ մէկուն միջոցաւ, այլ Յիսուս Քրիստոսէ եւ Հօր Աստուծմէ՝ որ զայն մեռելներէն յարուցանեց,</verse>
				<verse number="2">կը գրեմ ձեզի՝ Գաղատիայի եկեղեցիներուն, եւ ինծի կը միանան այն բոլոր եղբայրները, որոնք հետս են։</verse>
				<verse number="3">Թող ձեզի շնորհք եւ խաղաղութիւն պարգեւեն Հայրն Աստուած եւ մեր Տէրը՝ Յիսուս Քրիստոս,</verse>
				<verse number="4">որ իր անձը տուաւ մեր մեղքերուն համար, որպէսզի Աստուծոյ՝ մեր Հօրը կամքով մեզ ազատէ ներկայ չար աշխարհէն ։</verse>
				<verse number="5">Յաւիտեանս յաւիտենից փա՜ռք Աստուծոյ։ Ամէն ։</verse>
				<verse number="6">Շատ կը զարմանամ, որ այդպէս շուտով կը լքէք Աստուծոյ Աւետարանը, որ ձեզ Քրիստոսի շնորհքին հրաւիրեց, եւ այլափոխուած աւետարանի մը ականջ կու տաք։</verse>
				<verse number="7">Գիտցէք, որ չկա՛յ ուրիշ աւետարան։ Սակայն կան մարդիկ, որոնք ձեր միտքերը կը պղտորեն եւ կ՚ուզեն Քրիստոսի Աւետարանը չարափոխել։</verse>
				<verse number="8">Բայց ով որ մեր քարոզածէն տարբեր աւետարան մը քարոզէ ձեզի, ո՛վ ալ ըլլայ՝ նոյնիսկ մենք կամ երկինքէն հրեշտակ մը՝ անիծեալ ըլլայ։</verse>
				<verse number="9">Ահա ըսի եւ կը կրկնեմ. ով որ ձեզի աւանդուածէն տարբեր աւետարան մը քարոզէ՝ անիծեա՛լ ըլլայ։</verse>
				<verse number="10">Միթէ մարդի՞կ հաւանութիւն պիտի տան իմ քարոզած Աւետարանիս համար, թէ Աստուած։ Միթէ ես մարդիկը սիրաշահելու համա՞ր կ՚աշխատիմ։ Եթէ մարդիկը սիրաշահելու ետեւէ ըլլայի՝ Քրիստոսի ծառայ ըլլալէ կը դադրէի։</verse>
				<verse number="11">Կ՚ուզեմ որ լաւ գիտնաք, եղբայրնե՛ր, թէ այն Աւետարանը որ ես ձեզի աւետարանեցի՝ մարդկային միտքի ծնունդ չէ,</verse>
				<verse number="12">եւ ես ալ զայն ոեւէ մարդէ չառի կամ ոեւէ մէկէն չսորվեցայ։ Յիսուս Քրիստոս ի՛նք յայտնեց ինծի։</verse>
				<verse number="13">Անշուշտ լսած էք թէ ինչ կ՚ընէի, երբ տակաւին հրէութեան կապուած էի. ի՜նչ սաստկութեամբ կը հալածէի Աստուծոյ եկեղեցին, փորձելով զայն արմատախիլ ընել։</verse>
				<verse number="14">Ինծի տարեկից շատ մը ազգակիցներէ աւելի տեղեակ էի հրեայ կրօնական սովորութեանց, եւ շատ աւելի նախանձախնդիր էի մեր հայրենի աւանդութիւններուն:</verse>
				<verse number="15">Բայց Աստուած, որ ծնելէս իսկ առաջ զիս ընտրած եւ իր շնորհքովը զիս այս պաշտօնին կոչած էր,</verse>
				<verse number="16">երբ կամեցաւ իր Որդին յայտնել ինծի՝ որպէսզի բոլոր ազգերուն քարոզեմ, չաճապարեցի ոեւէ մէկուն խորհուրդը ուզելու,</verse>
				<verse number="17">անմիջապէս Երուսաղէմ ալ չգացի, անոնց քով՝ որոնք ինձմէ առաջ առաքեալ ըլլալու կոչուած էին. այլ՝ Արաբիա գացի եւ նորէն Դամասկոս դարձայ։</verse>
				<verse number="18">Ապա երեք տարիներ ետք Երուսաղէմ գացի Պետրոսը տեսնելու համար, եւ տասնըհինգ օր իր քով մնացի։</verse>
				<verse number="19">Առաքեալներէն ուրիշ մէկը չտեսայ, բացի Տիրոջ եղբայրը եղող Յակոբոսէն։</verse>
				<verse number="20">Այս գրածներուս մէջ ոեւէ սուտ բան չկայ, վկայ է Աստուած։</verse>
				<verse number="21">Յետոյ անմիջապէս Սուրիայի եւ Կիլիկիայի կողմերը եկայ,</verse>
				<verse number="22">այնպէս որ՝ Հրէաստանի քրիստոնեայ համայնքին համար անծանօթ մնացի։</verse>
				<verse number="23">Բայց որովհետեւ յաճախ ուրիշներէն լսած էին՝ թէ «Ան որ ժամանակին մեզ կը հալածէր՝ հիմա ի՛նք ալ կը քարոզէ այն հաւատքը որ ժամանակին արմատախիլ կ՚ընէր»,</verse>
				<verse number="24">ինձմով զԱստուած կը փառաւորէին։</verse>
			</chapter>
			<chapter number="2">
				<verse number="1">Այնուհետեւ, տասնըչորս տարիետքկրկին Երուսաղէմ գացի Բառնաբասին հետ, Տիտոսն ալ միասին առնելով։</verse>
				<verse number="2">Գացի, որովհետեւ Աստուած յայտնեց որ երթամ։ Այնտեղ, Երուսաղէմի եկեղեցիին զեկոյց տուի հեթանոսներուն մէջ կատարած քարոզութեանս մասին։ Առանձնաբար զեկոյց տուի նաեւ եկեղեցւոյ ղեկավարներուն, որպէսզի զուր տեղը աշխատած չըլլամ եւ չաշխատիմ։</verse>
				<verse number="3">Անոնք բնաւ չստիպեցին որ թլփատուի ինծի ընկերացող Տիտոսը, որ հեթանոս Յոյն մըն էր։</verse>
				<verse number="4">Թլփատութիւն պահանջողները քանի մը կեղծ քրիստոնեաներ էին, որոնք հաւատացեալներու շարքերուն մէջ սպրդած էին՝ Յիսուս Քրիստոսով մեր ունեցած ազատութիւնը լրտեսելու եւ մեզ Մովսիսական օրէնքներու ծառայութեան մէջ պահելու համար։</verse>
				<verse number="5">Բայց վայրկեան մը իսկ տեղի չտուինք անոնց, որպէսզի վստահ ըլլաք՝ թէ ճշմարիտ էր ինչ որ ձեզի քարոզեցինք։</verse>
				<verse number="6">Գալով անոնց՝ որոնք եկեղեցւոյ ղեկավարները կը համարուէին, ինծի համար բնաւ կարեւորութիւն չունի թէ անցեալին ի՛նչ եղած են անոնք։ Աստուած մարդոց միջեւ խտրութիւն չի դներ։ Արդ, ղեկավար համարուած այդ առաքեալները ոեւէ նոր բան չըսին ինծի այս մասին։</verse>
				<verse number="7">Ընդհակառակը, երբ տեսան թէ Աստուած ինծի վստահած է հեթանոսներու քարոզութիւնը, ինչպէս Պետրոսի յանձնած էր Հրեաներու քարոզութիւնը –</verse>
				<verse number="8">որովհետեւ Աստուած ինչպէս Պետրոսի առաքելութիւնը յաջողցուց Հրեաներուն մէջ, նոյնպէս ալ իմ առաքելութիւնս յաջողցուց հեթանոսներուն մէջ–,</verse>
				<verse number="9">այն ատեն՝ Յակոբոս, Կեփաս եւ Յովհաննէս, որոնք եկեղեցւոյ սիւները կը համարուէին, ճանչցան Աստուծմէ ինծի տրուած շնորհքը, իմ եւ Բառնաբասի ձեռքը թօթուելով հաւանութիւն տուին որ մենք հեթանոսներուն մէջ աշխատինք, իսկ իրենք՝ Հրեաներուն։</verse>
				<verse number="10">Միայն խնդրեցին, որ Երուսաղէմի աղքատներուն օգնել չմոռնանք. բան մը, որուն համար ես սրտանց աշխատեցայ։</verse>
				<verse number="11">Եւ երբ Կեփաս Անտիոք եկաւ եւ մեղադրելի ընթացքի մէջ էր, իրեն դէմ կեցայ։</verse>
				<verse number="12">Որովհետեւ, մինչեւ Յակոբոսի քովէն քանի մը հոգիի գալը՝ հեթանոսութենէ դարձածներուն հետ սեղան կը նստէր, առանց խտրութիւն դնելու։ Բայց անոնց գալէն ետք զատուեցաւ եւ ինքզինք հեթանոսներէն հեռու կը պահէր, վախնալով թլփատութեան կողմնակիցներէն։</verse>
				<verse number="13">Միւս Հրեայ եղբայրները եւս Կեփասի կեղծաւոր ընթացքին հետեւեցան. նոյնիսկ Բառնաբաս տարուեցաւ եւ հետեւեցաւ անոնց կեղծաւոր ընթացքին։</verse>
				<verse number="14">Երբ տեսայ թէ Աւետարանի ճշմարտութեան ուղիղ ճամբուն մէջ չեն, բոլորին ներկայութեան ըսի Կեփասին. «Եթէ դուն Հրեայ ըլլալով հանդերձ ազատ կը զգաս հեթանոսներուն պէս ապրելու, փոխանակ Հրեայի մը պէս ապրելու, ի՞նչպէս կը ստիպես որ հեթանոսները Հրեայի պէս ապրին»։</verse>
				<verse number="15">Մենք՝ որ ծնունդով Հրեայ ենք եւ ո՛չ թէ Աստուծոյ Օրէնքը չճանչցող « մեղաւոր հեթանոսներ », ինչպէս մենք զանոնք կը կոչենք,</verse>
				<verse number="16">գիտենք՝ թէ ոեւէ մարդ չ՚արդարանար Օրէնքը գործադրելով, այլ միայն Յիսուս Քրիստոսի հաւատալով։ Եւ մենք ալ Քրիստոս Յիսուսի հաւատացինք՝ որպէսզի Քրիստոսի մեր հաւատալովը արդարանանք եւ ո՛չ թէ Օրէնքը գործադրելով. որովհետեւ Օրէնքի գործադրութեամբ ոեւէ մէկը պիտի չարդարանայ։</verse>
				<verse number="17">Իսկ եթէ Քրիստոսով արդարանալ ուզելով՝ մենք ալ հեթանոսներուն պէս «մեղաւոր» եղած եղանք, ինչպէս ոմանք կ՚ըսեն, ուրեմն Քրիստոս մեզ մեղքի՞ առաջնորդած եղաւ։ Բնա՛ւ երբեք։</verse>
				<verse number="18">Ընդհակառակը, եթէ վերստին կեանքի կոչեմ Օրէնքին պահանջքները, որոնք արդէն մէկ կողմ դրի, Օրէնքին դիմաց ես ինքզինքս յանցաւոր կը դարձնեմ։</verse>
				<verse number="19">Բայց այլեւս ես մեռած եմ Օրէնքին համար, որ զիս սպաննեց, որպէսզի Աստուծոյ համար ապրիմ։</verse>
				<verse number="20">Այո՛, Քրիստոսի հետ խաչին վրայ մեռայ եւ այլեւս կենդանի եմ. ես չէ որ կ՚ապրիմ, այլ՝ Քրիստոս է որ կ՚ապրի իմ մէջս։ Այս կեանքը, որ այժմ կ՚ապրիմ մարմնով, կ՚ապրիմ՝ հաւատալով Աստուծոյ Որդիին, որ զիս սիրեց եւ իր կեանքը զոհեց ինծի համար։</verse>
				<verse number="21">Ուստի Աստուծոյ շնորհքը չեմ մերժեր. որովհետեւ եթէ կարելի ըլլար Օրէնքին միջոցաւ արդարանալ, Քրիստոս զուր տեղը մեռած եղաւ։</verse>
			</chapter>
			<chapter number="3">
				<verse number="1">Ո՜վ պնմիտ Գպղպտպցիներ, ո՞վձեզհրապուրեց։ Մոռցա՞ք խաչի վրայ Յիսուս Քրիստոսի մահը, որ ես ձեր աչքերուն դիմաց պատկերեցի։</verse>
				<verse number="2">Սա՛ միայն կ՚ուզեմ գիտնալ, ըսէ՛ք, Օրէնքի գործադրութեա՞մբ Սուրբ Հոգին ստացաք, թէ Աւետարանի պատգամին հաւատալով։</verse>
				<verse number="3">Այդքան անմի՞տէք. Սուրբ Հոգիով նոր կեանք սկսելէ ետք այժմ Օրէնքին պահանջքներո՞ւն կը վերադառնաք։</verse>
				<verse number="4">Ձեր ունեցած ամբողջ փորձառութիւնը զո՞ւր անցաւ։ Չեմ խորհիր որ զուր անցաւ։</verse>
				<verse number="5">Աստուած ձեզի Սուրբ Հոգին շնորհեց եւ ձեր մէջ հրաշքներ գործեց՝ Օրէ՞նքը գործադրելնուդ համար, թէ Աւետարանի պատգամին հաւատալնուդ համար։</verse>
				<verse number="6">Յիշեցէ՛ք Աբրահամի օրինակը։ Սուրբ գիրքը կ՚ըսէ. «Հաւատաց Աստուծոյ, եւ այդ հաւատքին համար ալ Աստուած զինք արդար համարեց»։</verse>
				<verse number="7">Գիտցէք, հետեւաբար, թէ հաւատքին ապաւինողներն են Աբրահամի իսկական զաւակները։</verse>
				<verse number="8">Սուրբ գիրքին մէջ նախատեսուած էր, որ Աստուած հաւատքով պիտի արդարացնէր բոլոր ազգերը. ուստի կանուխէն խոստում տրուած էր Աբրահամի, թէ՝ «Քեզմով պիտի օրհնուին բոլոր ազգերը»։</verse>
				<verse number="9">Այնպէս որ, հաւատքին ապաւինողները կ՚օրհնուին Աբրահամի հետ, որ ի՛նք եւս հաւատքին ապաւինեցաւ։</verse>
				<verse number="10">Անոնք որ Օրէնքի գործադրութեան կ՚ապաւինին՝ անէծքի ենթակայ են. որովհետեւ նոյն Օրէնքի գիրքը կ՚ըսէ՝ «Անիծեալ ըլլայ՝ ով որ այս Օրէնքի գիրքին մէջ գրուած բոլոր պատուիրաններուն չի հնազանդիր ու զանոնք չի կատարեր»։</verse>
				<verse number="11">Արդ, թէ ոեւէ մէկը Օրէնքի գործադրութեամբ չի կրնար արդարանալ Աստուծոյ առջեւ՝ շատ յստակ է, որովհետեւ մարգարէն կ՚ըսէ. «Արդարը իր հաւատքով պիտի փրկուի»։</verse>
				<verse number="12">Մինչդեռ Օրէնքը կախում չունի հաւատքէն, այլ, ինչպէս Սուրբ գիրքը կ՚ըսէ՝ «Ով որ կանոնները կատարէ՝ անոնցմով պիտի փրկուի»։</verse>
				<verse number="13">Քրիստոս Օրէնքի այդ անէծքէն մեզ ազատեց, ինք մեր տեղը անէծքի առարկայ դառնալով. որովհետեւ Օրէնքի գիրքին մէջ գրուած է. «Անիծեալ է ան՝ որ փայտէ կը կախուի»։</verse>
				<verse number="14">Քրիստոս խաչին վրայ կախուեցաւ՝ որպէսզի բոլոր ազգերը Աբրահամի խոստացուած օրհնութիւնը ունենան Քրիստոս Յիսուսով, եւ մենք անոր հաւատալով՝ խոստացուած Սուրբ Հոգին ստանանք։</verse>
				<verse number="15">Եղբայրնե՛ր, մարդկային սովորական հասկացողութիւն է՝ որ մարդու մը կատարած կտակը ուրիշ ոեւէ մէկը չի կրնար ջնջել, ո՛չ ալ փոփոխութեան ենթարկել։</verse>
				<verse number="16">Արդ, Աստուած խոստումներ տուաւ Աբրահամի եւ անոր զաւակին։ Սուրբ գիրքը չ՚ըսեր՝ «Եւ անոր զաւակներուն», որ բազմաթիւ անձերու ակնարկութիւն պիտի ըլլար, այլ եզակի ձեւով կ՚ըսէ՝ «Եւ քու զաւակիդ»։ Իսկ այդ զաւակը Քրիստոս է։</verse>
				<verse number="17">Վերադառնալով կտակին, հետեւեալը կ՚ուզեմ ըսել.– Կտակը որ Աստուած կատարեց՝ Քրիստոսը նկատի ունենալով՝ շատ աւելի կանուխ է քան Օրէնքը, որ չորս հարիւր երեսուն տարիներ ետք տրուեցաւ. եւ ուստի, Օրէնքը անվաւեր չի դարձներ կտակը եւ չի ջնջեր խոստումը։</verse>
				<verse number="18">Որովհետեւ, եթէ ժառանգուելիք օրհնութիւնը Օրէնքին կապուած ըլլար՝ ա՛լ կախում պիտի չունենար խոստումէն. մինչդեռ Աստուած խոստումով էր որ Աբրահամին շնորհեց ժառանգուելիք օրհնութիւնը։</verse>
				<verse number="19">Հապա ինչո՞ւ Օրէնքը տրուեցաւ։ Տրուեցաւ՝ որպէսզի մարդիկ իրենց յանցանքները ճանչնան, մինչեւ Աբրահամի զաւակին՝ այսինքն Քրիստոսի գալը, որուն ուղղուած էր խոստումը։ Եւ Օրէնքը տրուեցաւ հրեշտակներու ձեռքով եւ մարդու մը միջնորդութեամբ։</verse>
				<verse number="20">Մինչդեռ կտակի պարագային միջնորդի պէտք չկար, որովհետեւ կտակը մէկ հոգիի կողմէ կը կատարուի, եւ այդ մէկը Աստուած էր։</verse>
				<verse number="21">Արդեօք ատիկա կը նշանակէ՝ թէ Օրէնքը Աստուծոյ խոստումներուն հակառա՞կ է։ Բնա՛ւ երբեք։ Որովհետեւ, եթէ տրուած ըլլար Օրէնք մը որ ճշմարիտ կեանքը տալու կարող ըլլար՝ ապա հաստատապէս կարելի պիտի ըլլար Օրէնքի գործադրութեամբ արդարանալ։</verse>
				<verse number="22">Մինչդեռ Սուրբ գիրքը ցոյց կու տայ, որ ամբողջ աշխարհը ենթակայ է մեղքին, որպէսզի Աստուծոյ օրհնութիւնը ժառանգելու խոստումը հիմնուի Յիսուս Քրիստոսի հաւատքին վրայ եւ տրուի անոնց՝ որոնք կը հաւատան։</verse>
				<verse number="23">Որքան ատեն որ հաւատքի ժամանակը եկած չէր՝ Օրէնքը մեզ բանտարկեալներու պէս իր հսկողութեան տակ կը պահէր, սպասելով գալիք հաւատքին՝ Քրիստոսի, որ պիտի յայտնուէր ։</verse>
				<verse number="24">Ուրեմն Օրէնքը մեր խնամակալ դաստիարակը եղաւ, մեզ Քրիստոսի առաջնորդելով, որպէսզի հաւատքով արդարանանք։</verse>
				<verse number="25">Բայց հիմա որ հաւատքը եկաւ, այլեւս դաստիարակի պէտք չունինք,</verse>
				<verse number="26">որովհետեւ Յիսուս Քրիստոսի հաւատալով՝ բոլորդ ալ Աստուծոյ որդիներ եղաք։</verse>
				<verse number="27">Անգամ մը որ Քրիստոսի միանալով մկրտուեցաք, այլեւս Քրիստոս է որ կ՚ապրի ձեր մէջ։</verse>
				<verse number="28">Ալ ո՛չ Հրեայի եւ հեթանոսի խտրութիւն կայ, ո՛չ ստրուկի եւ ազատ մարդու, ո՛չ ալ արուի եւ էգի, որովհետեւ Քրիստոսի միանալով՝ բոլորդ ալ մէկ եղաք։</verse>
				<verse number="29">Արդ ուրեմն, եթէ Քրիստոսի կը պատկանիք՝ կը նշանակէ թէ դուք Աբրահամի զաւակներ էք եւ պիտի ժառանգէք ինչ որ Աստուած անոր խոստացաւ։</verse>
			</chapter>
			<chapter number="4">
				<verse number="1">Բայց գիտցէ՛ք նաեւ, թէ ժառանգորդ մը թէպէտ ամբողջ ժառանգութեան իսկական տէրն է, բայց որքան ատեն որ անչափահաս է՝ տարբերութիւն չունի ծառայէ մը,</verse>
				<verse number="2">քանի խնամակալներու եւ հոգաբարձուներու ենթակայ է, մինչեւ հասնի իր հօրը որոշած ժամանակակէտը։</verse>
				<verse number="3">Նոյնն է մեր ալ պարագան։ Որքան ատեն որ հոգեւորապէս անչափահաս էինք՝ բնութեան ոյժերուն կ՚ենթարկուէինք ու կը ծառայէինք։</verse>
				<verse number="4">Բայց հիմա յարմար ժամանակը հասած համարելով, Աստուած աշխարհ ղրկեց իր Որդին, որ կնոջմէ մը ծնաւ եւ Օրէնքին տակ ապրեցաւ,</verse>
				<verse number="5">որպէսզի մեզ Օրէնքին գերութենէն փրկէ եւ Աստուծոյ որդիներ դարձնէ։</verse>
				<verse number="6">Արդ, որովհետեւ իր որդիներն ենք՝ Աստուած մեր սիրտերուն մէջ ղրկեց իր Որդիին Հոգին, որով զԱստուած «Աբբա», այսինքն «Հայր» կը կոչենք։</verse>
				<verse number="7">Ուստի այլեւս ծառայ չէք, այլ՝ որդի. եւ քանի որդի էք՝ Աստուծոյ խոստումը պիտի ժառանգէք։</verse>
				<verse number="8">Ճիշդ է որ նախապէս երբ զԱստուած չէիք ճանչնար՝ չաստուածներու կը ծառայէիք։</verse>
				<verse number="9">Բայց հիմա որ զԱստուած ճանչցանք եւ մանաւանդ Աստուած ալ ձեզ ճանչցաւ, ի՞նչպէս կրկին կը վերադառնաք բնութեան տկար ու խեղճ ոյժերու պաշտամունքին եւ վերստին կ՚ուզէք անոնց ծառայել.</verse>
				<verse number="10">յատուկ կարեւորութիւն կու տաք որոշ օրերու եւ ամիսներու, որոշ ժամանակներու կամ տարիներու։</verse>
				<verse number="11">Կը վախնամ որ ձեզի համար տարած ամբողջ աշխատանքս զուր անցած ըլլայ։</verse>
				<verse number="12">Կը խնդրեմ, եղբայրնե՛ր, ինծի պէս եղէք, քանի ես ալ ժամանակ մը ձեզի պէս էի։</verse>
				<verse number="13">Ձեզի դէմ բնաւ գանգատ մը չունիմ։ Ընդհակառակը. հարկաւ գիտէք թէ սկիզբը, երբ Աւետարանը ձեզի քարոզելու եկայ, տկար էի մարմնով.</verse>
				<verse number="14">եւ հակառակ անոր որ հիւանդ վիճակովս փորձանք եղայ ձեզի, չանարգեցիք զիս, ո՛չ ալ արհամարհեցիք. այլ զիս ընդունեցիք այնպէս՝ ինչպէս Աստուծոյ հրեշտակը կամ Քրիստոս Յիսուսը պիտի ընդունէիք.</verse>
				<verse number="15">եւ ուրախութեամբ ըրիք ատիկա։ Հիմա ի՞նչ պատահեցաւ։ Կրնամ վկայել ձեզի համար, որ եթէ կարելի ըլլար՝ ձեր աչքերը կը հանէիք եւ կու տայիք ինծի։</verse>
				<verse number="16">Միթէ ճշմարիտը խօսած ըլլալուս համար թշնամի՞ եղայ ձեզի։</verse>
				<verse number="17">Մի՛ կարծէք թէ ձեզի հանդէպ մասնաւոր հետաքրքրութիւն ցուցաբերող այդ մարդիկը ձեր բարիքը կը խորհին։ Ո՛չ։ Անոնք կ՚ուզեն ձեզ ինձմէ բաժնել, որպէսզի ամբողջութեամբ իրենց հետեւիք։</verse>
				<verse number="18">Բայց երանի տե՛ւաբար բարիին նախանձախնդիր ըլլայիք, եւ ո՛չ միայն երբ որ ես ձեր մէջ ներկայ եմ։</verse>
				<verse number="19">Իմ ձագուկներս էք դուք, բայց ահա դարձեալ մօր մը պէս երկունքի ցաւ կը քաշեմ ձեզի համար, մինչեւ որ Քրիստոսի հարազատ պատկերը դառնաք։</verse>
				<verse number="20">Կ՚ուզէի ձեր մօտ ըլլալ հիմա եւ տարբեր ձեւով խօսիլ, որովհետեւ շատ մտահոգ եմ ձեզմով։</verse>
				<verse number="21">Ըսէ՛ք տեսնեմ, դուք՝ որ Օրէնքին ենթակայ կ՚ուզէք մնալ, չէ՞ք կարդացած՝ ի՛նչ կ՚ըսէ Օրէնքի գիրքը։</verse>
				<verse number="22">Կ՚ըսէ՝ թէ Աբրահամ երկու որդիներ ունեցաւ, մէկը՝ ստրուկ աղախինէն, իսկ միւսը՝ ազատ կնոջմէն։</verse>
				<verse number="23">Աղախինէն ծնածը մարդկային մտահոգութիւններէ ծնաւ, մինչդեռ ազատ կնոջմէն ծնածը՝ աստուածային խոստումով։</verse>
				<verse number="24">Այս բաները այլաբանօրէն պէտք է հասկնալ։ Երկու կիները երկու Ուխտերը կը ներկայացնեն։ Անոնցմէ մէկը՝ Հագարը, որ ստրուկ զաւակներ ծնաւ, Սինա լերան վրայ կնքուած Ուխտն է։</verse>
				<verse number="25">Այո՛, Հագարը Արաբիայի Սինա լեռը կը խորհրդանշէ, եւ կը համապատասխանէ ներկայ Երուսաղէմին, որ իր զաւակներով միասին ստրկութեան մէջ է։</verse>
				<verse number="26">Իսկ միւս կինը որ ազատ է՝ կը խորհրդանշէ վերին Երուսաղէմը, որ մեր բոլորին մայրն է։</verse>
				<verse number="27">Արդարեւ, մարգարէութեան մէջ գրուած է. -- «Ուրախացի՛ր, ո՛վ ամուլ, որ զաւակ չծնար. ցնծութեամբ երգէ եւ աղաղակէ՛, դուն՝ որ երկունքի ցաւ չճանչցար. որովհետեւ դուն՝ լքուածդ, աւելի շատ զաւակ պիտի ունենաս քան ամուսին ունեցողը»։</verse>
				<verse number="28">Արդ, եղբայրներ, Իսահակին պէս՝ մենք ալ խոստումի որդիներ ենք։</verse>
				<verse number="29">Եւ ճիշդ ինչպէս այն ատեն մարդկային մտահոգութիւններէն ծնածը կը հալածէր Սուրբ Հոգիին խոստումով ծնածը, այնպէս կ՚ըլլայ նաեւ հիմա։</verse>
				<verse number="30">Բայց ի՞նչ կ՚ըսէ Սուրբ գիրքը. «Հեռացո՛ւր այդ աղախինը եւ անոր զաւակը, որովհետեւ աղախինին զաւակը պէտք չէ՛ ժառանգութեան բաժին ստանայ ազատ կնոջ զաւակին հետ միասին»։</verse>
				<verse number="31">Արդ, եղբայրնե՛ր, մենք աղախինին զաւակները չենք, այլ՝ ազատին, ա՛յն ազատութեամբ՝ որով Քրիստոս մեզ ազատ ըրաւ։</verse>
			</chapter>
			<chapter number="5">
				<verse number="1">Ուստիամուր պահեցէքայդ ազատութիւնը, եւ վերստին ստրկութեան լուծին տակ մի՛ մտնէք։</verse>
				<verse number="2">Ահա ես՝ Պօղոսս կ՚ըսեմ ձեզի, որ եթէ թլփատուիք՝ Քրիստոս ձեզի օգուտ մը չ՚ունենար։</verse>
				<verse number="3">Դարձեալ կը յայտարարեմ, թէ ով որ թլփատուի՝ պարտաւոր է ամբողջ Օրէնքը գործադրելու։</verse>
				<verse number="4">Իսկ եթէ փորձէք Օրէնքի գործադրութեամբ արդարանալ՝ ա՛լ Քրիստոսի հետ ձեր կապը կտրած կ՚ըլլաք եւ զրկուած՝ անոր շնորհքէն։</verse>
				<verse number="5">Մինչդեռ մենք Սուրբ Հոգիին զօրութեամբ կը սպասենք՝ մեր հաւատքովը արդարանալու յոյսով։</verse>
				<verse number="6">Որովհետեւ Քրիստոս Յիսուսի միանալէ ետք՝ ո՛չ թլփատուած ըլլալը արժէք մը ունի, ո՛չ ալ թլփատուած չըլլալը, այլ՝ սիրով գործի դրուած հաւատքը։</verse>
				<verse number="7">Լաւ կ՚ընթանայիք. ո՞վ պատճառ եղաւ որ ճշմարտութեան չհնազանդիք։</verse>
				<verse number="8">Անշուշտ այդ համոզումը չի գար Աստուծմէ, որ ձեզ կանչեց։</verse>
				<verse number="9">Առածը գիտէք, չէ՞. «Քիչ մը թթխմորը ամբողջ զանգուածը կը խմորէ»։</verse>
				<verse number="10">Բայց ես Տիրոջմով վստահ եմ՝ որ ինձմէ տարբեր չէք խորհիր դուք ալ. իսկ ձեր միտքը պղտորողը ո՛վ որ ալ ըլլայ՝ իր պատիժը պիտի ստանայ Աստուծմէ։</verse>
				<verse number="11">Գալով ինծի, եղբայրնե՛ր, եթէ ես ալ տակաւին թլփատուիլ կը քարոզեմ, ինչպէս ոմանք կ՚ըսեն, ալ ինչո՞ւ կը հալածուիմ. չէ՞ որ այդ պարագային խաչի վրայ Քրիստոսի մահը կը դադրի գայթակղութիւն ըլլալէ։</verse>
				<verse number="12">Երանի՜ թէ արմատէն կտրուէին ձեր միտքը պղտորող այդ մարդիկը։</verse>
				<verse number="13">Եղբայրնե՛ր, Աստուած ձեզ կանչեց որ ազատ ըլլաք. միայն նայեցէք՝ որ այդ ազատութիւնը մարդկային ցանկութիւններ կատարելու պատրուակ չդառնայ, այլ՝ սիրով ծառայեցէք իրարու։</verse>
				<verse number="14">Որովհետեւ Օրէնքը լրիւ գործադրած կ՚ըլլաք սա մէկ պատուիրանով. «Սիրէ՛ ընկերդ քու անձիդ պէս»։</verse>
				<verse number="15">Իսկ եթէ այդպէս զիրար վիրաւորէք ու բզկտէք, զգո՜յշ, դուք ձեզ պիտի կործանէք։</verse>
				<verse number="16">Հետեւեալը կը թելադրեմ. -- Սուրբ Հոգիով առաջնորդուեցէք, փոխանակ մեղանչական բնութեան յատուկ ցանկութիւնները կատարելու։</verse>
				<verse number="17">Որովհետեւ մեղանչական բնութիւնը Սուրբ Հոգիին ցանկացածին հակառակն է որ կը ցանկայ, իսկ Սուրբ Հոգին՝ մեղանչական բնութեան ցանկացածին հակառակը։ Ասոնք իրարու հակառակ են, եւ ա՛յդ է պատճառը որ դուք չէք կրնար ձեր ուզածը կատարել։</verse>
				<verse number="18">Արդ, եթէ դուք Սուրբ Հոգիով կ՚առաջնորդուիք՝ կը նշանակէ թէ այլեւս Օրէնքին ենթակայ չէք։</verse>
				<verse number="19">Մարդկային գործերը յայտնի են, ինչպէս՝ շնութիւն, պոռնկութիւն, անբարոյութիւն,</verse>
				<verse number="20">կռապաշտութիւն, կախարդութիւն, թշնամութիւն, կռիւ, նախանձ, բարկութիւն, հակառակութիւն, երկպառակութիւն, բաժանումներ,</verse>
				<verse number="21">չար կամեցողութիւն, սպանութիւն, արբեցութիւն, անառակութիւն, եւ ասոնց նման բաներ։ Եւ կը նախազգուշացնեմ ձեզ, ինչպէս նախապէս ալ ըրած եմ, թէ այսպիսի բաներ ընողները Աստուծոյ արքայութիւնը պիտի չժառանգեն։</verse>
				<verse number="22">Իսկ Սուրբ Հոգիին արդիւնքներն են՝ սէր, ուրախութիւն, խաղաղութիւն, համբերատարութիւն, ազնուութիւն, բարութիւն, հաւատարմութիւն,</verse>
				<verse number="23">հեզութիւն, ժուժկալութիւն։ Այսպիսի բաներու դէմ ոեւէ օրէնք չկայ։</verse>
				<verse number="24">Եւ անոնք որոնք Քրիստոսի կը պատկանին՝ իրենց մարդկային կիրքերն ու ցանկութիւնները խաչին վրայ մահացուցին։</verse>
				<verse number="25">Արդ, քանի Սուրբ Հոգիով այս նոր կեանքը կ՚ապրինք, նաեւ Սուրբ Հոգիով առաջնորդուինք։</verse>
				<verse number="26">Չըլլանք սնապարծ, չգրգռենք իրար, չնախանձինք իրարու։</verse>
			</chapter>
			<chapter number="6">
				<verse number="1">Եղբայրնե՛ր, եթէ պատահի որ մէկը ոեւէ յանցանքիվրայ բռնուի, դուք՝ որ Սուրբ Հոգիով կ՚առաջնորդուիք՝ պէտք է հեզութեամբ զայն ուղիղ ճամբու բերէք։ Նաեւ զգոյշ եղէք դուք ձեզի, որպէսզի չըլլայ որ դուք ալ փորձութեան մէջ իյնաք։</verse>
				<verse number="2">Իրարու բեռը վերցուցէք, եւ այդպիսով կատարեցէք Քրիստոսի սիրոյ օրէնքը։</verse>
				<verse number="3">Որովհետեւ ով որ կը խորհի թէ ուրիշներէն տարբեր է՝ այնպիսին ինքզինք կը խաբէ, որովհետեւ բնաւ ալ տարբեր չէ։</verse>
				<verse number="4">Ամէն մէկը թող իր գործը կշռէ եւ իր գոհունակութիւնը միայն ինքն իրեն պահէ, փոխանակ ինքզինք ուրիշներու հետ բաղդատելու։</verse>
				<verse number="5">Որովհետեւ՝ իւրաքանչիւր մարդ իր արարքներուն պատասխանատուութիւնը ի՛նք պիտի կրէ։</verse>
				<verse number="6">Աստուծոյ խօսքին աշակերտութիւն ընողը իր ունեցած բարիքներէն բաժին թող հանէ իր ուսուցիչին։</verse>
				<verse number="7">Դուք ձեզ մի՛ խաբէք. կարելի չէ Աստուծոյ քթին խնդալ։</verse>
				<verse number="8">Մարդ ինչ որ ցանէ՝ այն կը հնձէ։ Ով որ իր մարմնի անդաստանին մէջ ցանէ՝ մահ պիտի հնձէ իր մարմնէն, իսկ ով որ Սուրբ Հոգիի անդաստանին մէջ ցանէ՝ յաւիտենական կեանք պիտի քաղէ Սուրբ Հոգիէն։</verse>
				<verse number="9">Գալով մեզի, չձանձրանանք բարիք գործելէ, որովհետեւ եթէ յարատեւենք՝ անպայման որ արդիւնքը պիտի քաղենք իր ատենին։</verse>
				<verse number="10">Հետեւաբար, որքան ատեն որ ժամանակը մեր ձեռքն է՝ բարիք ընենք բոլորին, մանաւանդ հաւատքի ճամբով մեր հարազատներուն։</verse>
				<verse number="11">Տեսէք՝ ինչպիսի՛ մեծ գիրերով կը գրեմ ձեզի. այս տողերը իմ ձեռքովս է որ կ՚աւելցնեմ։</verse>
				<verse number="12">Անոնք որ մարդկային նկատումներով ուրիշներու աչքին լաւ երեւիլ կ՚ուզեն՝ անոնք է որ ձեզ կը ստիպեն որ թլփատուիք, պարզապէս որպէսզի Քրիստոսի խաչին համար չհալածուին։</verse>
				<verse number="13">Որովհետեւ իրենք՝ այդ թլփատուածներն ալ Օրէնքը չեն պահեր. բայց կ՚ուզեն որ դուք թլփատուիք, որպէսզի ձեր թլփատուելովը պարծենան։</verse>
				<verse number="14">Գալով ինծի, քա՛ւ լիցի որ մեր Տիրոջ Յիսուս Քրիստոսի խաչէն զատ ուրիշ բանով պարծենամ։ Այդ խաչին միջոցաւ աշխարհը մեռած է այլեւս ինծի համար, ինչպէս ես մեռած եմ աշխարհին համար։</verse>
				<verse number="15">Կարեւորը մարդուս թլփատուած կամ անթլփատ ըլլալը չէ, այլ՝ նոր արարած ըլլալը։</verse>
				<verse number="16">Թող Աստուծոյ խաղաղութիւնն ու ողորմութիւնը ըլլան բոլոր անոնց հետ՝ որոնք այս սկզբունքին համաձայն կ՚ապրին. բոլոր անոնց՝ որոնք իր ընտրեալ ժողովուրդը կը կազմեն։</verse>
				<verse number="17">Այսուհետեւ, խնդրեմ, ոեւէ մէկը աշխարհիկ հոգերով թող զիս չնեղէ, որովհետեւ ես Յիսուսի կը պատկանիմ, ինչպէս մարմնիս վրայ վէրքերուն սպիները կը վկայեն։</verse>
				<verse number="18">Եղբայրնե՛ր, մեր Տէր Յիսուս Քրիստոսի շնորհքը ձեր բոլորին հետ ըլլայ։ Ամէն։</verse>
			</chapter>
		</book>
		<book number="49">
			<chapter number="1">
				<verse number="1">Ես, Պօղոս, Աստուծոյ կամքով Քրիստոս Յիսուսի առաքեալը, կը գրեմ Եփեսոս բնակող եղբայրներուդ, Քրիստոս Յիսուսի հաւատացողներուդ։</verse>
				<verse number="2">Թող Աստուած մեր Հայրը եւ Տէր Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="3">Օրհնեալ է Աստուած, մեր Տիրոջ Յիսուս Քրիստոսի Հայրը, որ Քրիստոսով մեզ օրհնեց երկինքի մէջ ամէն տեսակ հոգեւոր օրհնութեամբ։</verse>
				<verse number="4">Անիկա աշխարհի գոյութենէն իսկ առաջ մեզ ընտրած էր՝ Քրիստոսի միջոցաւ իրեն պատկանելու համար, որպէս սուրբ եւ անարատ ժողովուրդ,</verse>
				<verse number="5">եւ իր սիրով մեզ նախասահմանեց՝ Յիսուս Քրիստոսի ձեռքով իր որդիները ըլլալու, որովհետեւ ա՛յդ էր իր կամքը եւ ծրագիրը։</verse>
				<verse number="6">Ուստի գովենք զինք այն փառքին համար՝ որ մեզի շնորհեց իր սիրելի Որդիին միջոցաւ։</verse>
				<verse number="7">Արդարեւ, անով փրկուեցանք եւ անոր արիւնով մեր մեղքերուն թողութիւն գտանք։ Որքա՜ն մեծ է իր շնորհքը,</verse>
				<verse number="8">որ առատօրէն տուաւ մեզի՝ ամենայն իմաստութեամբ եւ գիտութեամբ։</verse>
				<verse number="9">Որովհետեւ իր կամքին համաձայն մեզի յայտնեց շատ կանուխէն պատրաստած իր ծրագիրը, որ Քրիստոսով պիտի իրագործուի։</verse>
				<verse number="10">Եւ այդ ծրագիրը սա է, որ երբ ժամանակները իրենց լրումին հասնին՝ Քրիստոս իրմով պիտի բովանդակէ ամէն ինչ որ կայ երկինքի մէջ եւ երկրի վրայ։</verse>
				<verse number="11">Քրիստոսի միջոցաւ է որ ժառանգորդ դարձանք փրկութեան ։ Աստուած, որ ամէն ինչ կը յաջողցնէ ըստ իր առաջադրած ծրագրին ու կամքին,</verse>
				<verse number="12">անով առաջուց հրաւիրեց մեզ՝ իր փառքը գովերգելու. մենք՝ որ Քրիստոսի յուսացողներուն առաջիններէն եղանք։</verse>
				<verse number="13">Դուք ալ, երբ լսեցիք ճշմարիտ քարոզութիւնը, այսինքն Աւետարանը որ ձեզի փրկութիւն բերաւ, հաւատացիք Քրիստոսի եւ խոստացուած Սուրբ Հոգիով կնքուեցաք։</verse>
				<verse number="14">Եւ Սուրբ Հոգին գրաւական է՝ թէ պիտի ժառանգենք Աստուծոյ խոստումը, երբ Աստուած պիտի փրկէ իր սեփական ժողովուրդը, որպէսզի իր փառքը գովերգենք։</verse>
				<verse number="15">Ահա թէ ինչո՛ւ, Տէր Յիսուսի վրայ ձեր հաւատքին եւ Աստուծոյ բոլոր ընտրեալներուն հանդէպ ձեր սիրոյն մասին լսելէս ի վեր՝</verse>
				<verse number="16">չեմ դադրիր Աստուծոյ շնորհակալութիւն յայտնելէ ձեզի համար։ Միշտ աղօթքներուս մէջ կը յիշեմ ձեզ,</verse>
				<verse number="17">որպէսզի մեր Տիրոջ Յիսուս Քրիստոսի Աստուածը, Հայրը՝ որուն կը պատկանի փառքը, ձեզի տայ իմաստութիւն եւ յայտնութիւն պարգեւող Հոգին, որպէսզի կարենաք զինք ճանչնալ։</verse>
				<verse number="18">Այո՛, կ՚աղօթեմ որ Աստուած ձեր մտքի աչքերը լուսաւորէ, որպէսզի գիտնաք՝ թէ ի՛նչ է այն յոյսը որուն հրաւիրեց ձեզ, եւ ի՜նչ ճոխ ու փառաւոր է խոստումը՝ որ իր ընտրեալները պիտի ժառանգեն,</verse>
				<verse number="19">եւ ի՜նչ գերազանց ու մեծ է այն ոյժը, կարողութիւնն ու զօրութիւնը, որ կը ներգործէ հաւատացեալներուս մէջ։</verse>
				<verse number="20">Այդ ներգործող զօրութիւնը Աստուած ցոյց տուաւ Քրիստոսի անձին վրայ, զայն մեռելներէն յարուցանելով եւ երկինքի մէջ նստեցնելով իր աջ կողմը,</verse>
				<verse number="21">ոգեղէն աշխարհի բոլոր իշխանութիւններէն ու պետութիւններէն, զօրութիւններէն ու տէրութիւններէն գերիվեր, եւ դեռ ուրիշ անուններով ծանօթ բոլոր իշխանութիւններուն վրայ, թէ՛ ներկայ աշխարհին մէջ եւ թէ՛ գալիքին։</verse>
				<verse number="22">«Աստուած ամէն բան անոր իշխանութեան ենթարկեց» եւ եկեղեցւոյ գլուխ կարգեց զայն՝ վեր ամէն բանէ։</verse>
				<verse number="23">Հետեւաբար եկեղեցին Քրիստոսի մարմինն է, ամբողջացումն է Քրիստոսի, որ կ՚ամբողջացնէ ամէն ինչ, ամէն տեղ։</verse>
			</chapter>
			<chapter number="2">
				<verse number="1">Անցեալինդուք հոգեւորապէս մեռած էիք ձեր յան–ցանքներուն եւ մեղքերուն հետեւանքով։</verse>
				<verse number="2">Այդ մեղքերով կ՚ապրէիք, այս աշխարհի սովորութեան համաձայն, ենթարկուելով Սատանային, որ մթնոլորտին մէջ գործող ոգեղէն ոյժերուն իշխանն է, եւ ներկայիս կը գործէ Աստուծոյ անհնազանդ մարդոց մէջ։</verse>
				<verse number="3">Ժամանակ մը մենք բոլորսալ նոյնպէս անհնազանդ էինք եւ մարդկային բնութեան յատուկ ցանկութիւններով կ՚ապրէինք՝ մեր մարմինին ու մտքին բոլոր փափաքները կատարելով, եւ իրապէս Աստուծոյ պատիժին արժանի էինք, միւսներուն պէս։</verse>
				<verse number="4">Բայց մինչ մենք մեր մեղքերուն պատճառով հոգեւորապէս մեռած էինք, Աստուած, որ առատ է իր ողորմութեամբ, մեզի հանդէպ ունեցած մեծ սիրոյն համար,</verse>
				<verse number="5">որով մեզ սիրեց, մեզ վերստին կեանքի կոչեց Քրիստոսով։ Այո՛, շնորհք ըրաւ՝ փրկելով մեզ։</verse>
				<verse number="6">Քրիստոսի հետ յարուցանեց եւ անոր հետ միասին ալ երկինքի մէջ նստեցուց մեզ, որ Քրիստոս Յիսուսի միացած ենք,</verse>
				<verse number="7">որպէսզի գալիք բոլոր ժամանակներուն մէջ մարդիկ տեսնեն այն գերազանցօրէն մեծ շնորհքը, որ Աստուած ա՜յնքան բարութեամբ ցոյց տուաւ մեզի՝ Քրիստոս Յիսուսի անձին մէջ։</verse>
				<verse number="8">Այո՛, Աստուծոյ շնորհքովը փրկուեցաք, քանի հաւատացիք։ Փրկութիւնը ձեր արժանիքը չէ, այլ՝ Աստուծոյ պարգեւն է։</verse>
				<verse number="9">Ձեր գործերով շահուած չէ անիկա, որպէսզի ոեւէ մէկը չպարծենայ։</verse>
				<verse number="10">Աստուծոյ նոր ստեղծագործութիւնն ենք մենք, քանի Քրիստոս Յիսուսի միացած ենք. ստեղծուած՝ կատարելու համար այն բարի գործերը, որոնց համար Աստուած սկիզբէն մեզ պատրաստեց, որպէսզի անոնցմով լեցնենք մեր կեանքը։</verse>
				<verse number="11">Ուստի յիշեցէք, որ ժամանակ մը դուք ալ հեթանոս էիք մարմնով. այսինքն « անթլփատ » էիք, ինչպէս որ ձեզ կը կոչէին Հրեաները, որոնք մարմնաւորապէս թլփատուած են։</verse>
				<verse number="12">Ըսել կ՚ուզեմ, թէ այն ատեն դեռ չէիք ճանչնար Քրիստոսը, մաս չէիք կազմեր Աստուծոյ ընտրեալ ժողովուրդին, եւ հետեւաբար օտար էիք, կտրուած էիք Աստուծոյ խոստումով կնքուած ուխտերէն, եւ այս աշխարհի մէջ կ՚ապրէիք առանց յոյսի եւ առանց Աստուծոյ։</verse>
				<verse number="13">Բայց հիմա որ Յիսուս Քրիստոսի միացաք, դուք՝ որ ժամանակ մը խորթ էիք Աստուծոյ՝ հարազատ դարձաք Քրիստոսիզոհագործումովը։</verse>
				<verse number="14">Ա՛ն է մեր հաշտարարը, որ Հրեայ ու հեթանոս միացուց՝ իր մարմինին զոհագործումովը քանդելով զանոնք բաժնող թշնամութեան պատը,</verse>
				<verse number="15">եւ խափանելով Մովսիսական Օրէնքը իր պատուիրաններով ու հրահանգներով, որպէսզի Հրեան ու հեթանոսը իր անձին մէջ միաւորելով՝ ստեղծէ նոր եւ միակ ժողովուրդ մը, եւ այսպիսով խաղաղութիւն հաստատէ.</verse>
				<verse number="16">եւ երկուքը մէկ մարմին եղած՝ Աստուծոյ հետ հաշտեցնէ իր խաչովը։ Որովհետեւ իր անձին զոհագործումով էր որ անոնց թշնամութիւնը սպաննեց</verse>
				<verse number="17">եւ եկաւ խաղաղութեան աւետիսը տուաւ բոլորին, թէ՛ ձեզի՝ հեթանոսներուդ, որ Աստուծմէ հեռացած էիք, եւ թէ՛ Հրեաներուն՝ որոնք իրեն մօտիկ էին։</verse>
				<verse number="18">Իրմով է որ մենք երկուքս, Հրեաներ ու հեթանոսներ, նոյն Հոգին ստացած՝ կրնանք Հօր Աստուծոյ ներկայութեան կանգնիլ։</verse>
				<verse number="19">Հետեւաբար այլեւս Աստուծոյ համար օտար եւ խորթ չէք, այլ՝ Աստուծոյ ժողովուրդին հետ համաքաղաքացի էք եւ Աստուծոյ ընտանիքին հարազատ անդամները։</verse>
				<verse number="20">Մասերն էք այն մեծ կառոյցին, որուն հիմը առաքեալներն ու մարգարէներն են, եւ որուն անկիւնաքարը ինք՝ Քրիստոս Յիսուս է։</verse>
				<verse number="21">Իրմով է որ ամբողջ կառոյցը ներդաշնակ միասնութեամբ մը կ՚աճի եւ Տիրոջ սեփական սուրբ տաճարը կը դառնայ։</verse>
				<verse number="22">Անոր միացած՝ դո՛ւք ալ բոլորին հետ միասին Աստուծոյ բնակարան կը դառնաք Սուրբ Հոգիին միջոցաւ։</verse>
			</chapter>
			<chapter number="3">
				<verse number="1">Այս պատճառով ալ, ես՝ Պօղոս, բանտը կը գտնուիմ Յիսուս Քրիստոսի սիրոյն եւ ձեզի՝ հեթանոսներուդ համար։</verse>
				<verse number="2">Անշուշտ լսած էք, թէ Աստուած իր շնորհքին մատակարարումը ինծի վստահեցաւ՝ ձեզի օգնելու համար։</verse>
				<verse number="3">Եւ յայտնութեամբ մը ինծի ցոյց տուաւ իր ծածուկ ծրագիրը, ինչպէս վերը համառօտակի գրեցի։</verse>
				<verse number="4">Զայն կարդալով՝ կրնաք հասկնալ թէ ո՛րքանով տեղեակ եմ Քրիստոսի ծածուկ ծրագրին։</verse>
				<verse number="5">Այդ ծրագիրը Աստուած չյայտնեց մարդկութեան նախորդ սերունդներուն այնպէս՝ ինչպէս հիմա Սուրբ Հոգիին միջոցաւ յայտնեց իր սուրբ առաքեալներուն եւ մարգարէներուն ։</verse>
				<verse number="6">Եւ Աստուծոյ ծրագիրը սա է, որ Աւետարանին միջոցաւ բոլոր ազգերն ալ Աստուծոյ ժողովուրդին ժառանգակից ըլլան, դառնան նոյն մարմինին անդամ, եւ բաժնեկից այն խոստումին՝ որ Աստուած իրագործեց Քրիստոս Յիսուսով։</verse>
				<verse number="7">Եւ այդ Աւետարանին սպասաւոր եղայ Աստուծոյ ձրի շնորհքովը, որ Աստուած իր ներգործող զօրութեամբը ինծի տուաւ։</verse>
				<verse number="8">Այո՛, ինծի՝ որ Աստուծոյ ժողովուրդին մէջ յետիններուն յետինն եմ՝ Աստուած այս շնորհքը տուաւ, որպէսզի բոլոր ազգերուն աւետիս տամ՝ թէ ի՛նչպիսի աներեւակայելի գանձ մըն է Քրիստոս,</verse>
				<verse number="9">եւ լուսաւորեմ բոլորը, որպէսզի տեսնեն թէ ի՛նչպէս Աստուած կ՚իրագործէ իր ծրագիրը։ Ան, ամբողջ տիեզերքի արարիչը, անցեալ բոլոր ժամանակներուն ծածուկ պահեց այս ծրագիրը,</verse>
				<verse number="10">որպէսզի ներկայ ժամանակին եկեղեցիին միջոցաւ Աստուծոյ բազմապատիկ իմաստութիւնը յայտնուի երկինքի մէջ գտնուող իշխանութիւններուն ու պետութիւններուն,</verse>
				<verse number="11">այնպէս՝ ինչպէս Աստուած սկիզբէն նախասահմանած էր, եւ ինչպէս որ զայն իրագործեց մեր Տիրոջ՝ Յիսուս Քրիստոսի ձեռքով։</verse>
				<verse number="12">Եւ մենք, Քրիստոսի միացածներս, համարձակօրէն եւ ամենայն վստահութեամբ կը կանգնինք Աստուծոյ ներկայութեան, քանի Քրիստոսի հաւատացինք։</verse>
				<verse number="13">Ուստի կ՚աղաչեմ որ չընկճուիք, տեսնելով այն նեղութիւնները որ ես ձեզի համար յանձն առած եմ, եւ որոնք ձեր փառքն են։</verse>
				<verse number="14">Ատոր համար ալ ծունկի կու գամ մեր Տիրոջ Յիսուս Քրիստոսի Հօրը առջեւ,</verse>
				<verse number="15">որմէ իր գոյութիւնը կ՚առնէ երկնային թէ երկրաւոր ոեւէ ազգատոհմ,</verse>
				<verse number="16">որպէսզի իր ճոխ փառքին համաձայն ձեզի զօրութիւն տայ՝ որ իր Հոգիովը ամրապնդուիք ներքնապէս,</verse>
				<verse number="17">եւ ձեր հաւատքին միջոցաւ Քրիստոս ձեր սիրտերուն մէջ բնակի։ Կ՚աղօթեմ որ սիրոյ մէջ արմատանաք եւ հաստատուն հիմեր ունենաք,</verse>
				<verse number="18">որպէսզի կարենաք հասկնալ, Աստուծոյ բոլոր ընտրեալներուն հետ միասին, Քրիստոսի սիրոյն ամբողջական տարողութիւնը՝ իր լայնութեամբ ու երկարութեամբ, իր բարձրութեամբ ու խորութեամբ։</verse>
				<verse number="19">Այո՛, որպէսզի ճանչնաք Քրիստոսի սէրը, որ ոեւէ միտքի հասողութենէն վեր կը մնայ, որպէսզի լեցուիք Աստուծոյ ամբողջական լիութեամբը։</verse>
				<verse number="20">Ուստի փա՜ռք Աստուծոյ. անոր՝ որ մեր մէջ ներգործող իր զօրութեամբ՝ միշտ ալ մեր խնդրածէն ու մեր խորհածէն շատ աւելին կ՚ընէ։</verse>
				<verse number="21">Եկեղեցւոյ մէջ Քրիստոս Յիսուսի միջոցաւ փա՜ռք իրեն՝ բոլոր ժամանակներու սերունդներուն կողմէ, յաւիտեանս յաւիտենից. ամէն ։</verse>
			</chapter>
			<chapter number="4">
				<verse number="1">Արդ, ես՝ որ Տիրոջ համար բանտը կը գտնուիմ՝ կ՚աղաչեմ, ապրեցէք այնպէս՝ ինչպէս կը վայելէ ձեր կոչումին, որուն հրաւիրեց ձեզ Աստուած։</verse>
				<verse number="2">Միշտ խոնարհ ու հեզ եղէք եւ համբերատար, եւ ձեր սէրը ցոյց տուէք՝ հանդուրժելով իրարու։</verse>
				<verse number="3">Ջանացէք Սուրբ Հոգիին շնորհած միութիւնը պահել խաղաղութեան շաղկապով։</verse>
				<verse number="4">Մէկ է Մարմինը եւ մէկ՝ Սուրբ Հոգին, ինչպէս մէկ է յոյսը՝ որուն հրաւիրեց ձեզ Աստուած։</verse>
				<verse number="5">Մէկ է Տէրը, մէկ՝ հաւատքը, եւ մէկ է մկրտութիւնը։</verse>
				<verse number="6">Մէկ է Աստուած, Հայրն ամենուն, որ կը տիրէ բոլորին, կը գործէ բոլորին ընդմէջէն, եւ կը մնայ բոլորին մէջ։</verse>
				<verse number="7">Բայց մեզմէ իւրաքանչիւրին շնորհք մը տրուած է, Քրիստոսի պարգեւած չափով։</verse>
				<verse number="8">Ահա թէ ինչու Սուրբ գիրքը կ՚ըսէ.– «Բարձունքները ելաւ՝ բազմաթիւ գերիներ տանելով իր հետ, եւ պարգեւներ բաշխեց մարդոց»։</verse>
				<verse number="9">«Ելաւ» ըսելով ի՞նչ ըսել կ՚ուզէ։ Ըսել կ՚ուզէ՝ թէ նախ երկրի ստորին կողմը իջաւ։</verse>
				<verse number="10">Ան որ իջաւ՝ նոյն ինքն է որ բոլոր երկինքներէն վեր բարձրացաւ, իրմով լեցնելու համար ամբողջ տիեզերքը։</verse>
				<verse number="11">Եւ ինքը՝ Քրիստոսն էր որ «պարգեւներ բաշխեց մարդոց», որպէսզի ոմանք առաքեալ ըլլան, ոմանք՝ մարգարէ, ոմանք՝ աւետարանիչ, ոմանք՝ հովիւ եւ ուսուցանող,</verse>
				<verse number="12">Աստուծոյ ժողովուրդը պատրաստելու եւ Աստուծոյ ծառայութեան մէջ դնելու համար, որպէսզի Քրիստոսի մարմինը՝ եկեղեցին աճի ու զօրանայ,</verse>
				<verse number="13">մինչեւ բոլորս հասնինք հաւատքի ամբողջական միութեան եւ Աստուծոյ Որդիին ճանաչողութեան. այսինքն՝ մինչեւ հասնինք հաւատքի չափահասութեան, Քրիստոսի կատարեալ նմանութեան։</verse>
				<verse number="14">Որպէսզի ասկէ ետք չնմանինք երեխաներու, որոնք ալիքներու հետ կը տարուբերին եւ զանազան վարդապետութեանց հովերէն կը քշուին խաբեբայ մարդոց կողմէ, որոնք խորամանկ հնարքներով կը խաբեն ու կը մոլորեցնեն։</verse>
				<verse number="15">Այլ՝ ապրինք ճշմարտութեան համաձայն, սիրով, եւ հետզհետէ աճինք Քրիստոսի հետ մեր միութեան մէջ, որովհետեւ ի՛նքն է գլուխը,</verse>
				<verse number="16">որ մարմինը իր բոլոր մասերով ներդաշնակ միասնութեամբ մը իրարու կը կապէ, բոլոր յօդերու օգնութեամբ։ Եւ երբ իւրաքանչիւր մաս պէտք եղածին պէս կը գործէ՝ մարմինը կ՚աճի եւ կը զօրանայ սիրոյ մէջ։</verse>
				<verse number="17">Արդ, Տիրոջ կողմէ կ՚ազդարարեմ ձեզի.– Չըլլայ որ կրկին դառնաք այն կենցաղին, որով հեթանոսները կ՚ապրին անմտօրէն։</verse>
				<verse number="18">Անոնց միտքը խաւարած է. իրենց տգիտութեան եւ յամառ անտարբերութեան պատճառով՝ օտարացած են Աստուծոյ կեանքին,</verse>
				<verse number="19">եւ քանի այդ կեանքին յոյսը չունին, իրենք զիրենք անառակութեան տուած՝ ամէն պղծութիւն կը գործեն անյագօրէն։</verse>
				<verse number="20">Բայց ես ձեզի սորվեցուցի, թէ այդ չէ՛ Քրիստոսի ճամբան։</verse>
				<verse number="21">Դուք լսեցիք իր պատգամները եւ իրեն միանալով սորվեցաք՝ թէ Յիսուսի մէջ է ճշմարտութիւնը։</verse>
				<verse number="22">Ուստի մոռցէ՛ք ձեր հին ինքնութիւնը, այսինքն՝ ձեր նախկին ապրելակերպը, որ խաբուսիկ ցանկութիւններով ապականած էր,</verse>
				<verse number="23">վերանորոգուեցէ՛ք հոգիով՝ ձեր մտածելակերպը փոխելով,</verse>
				<verse number="24">եղէք նոր մարդ մը՝ Աստուծոյ պատկերին համաձայն ստեղծուած, եւ ապրեցէք ճշմարիտ կեանքը՝ արդարութեամբ ու սրբութեամբ։</verse>
				<verse number="25">Հետեւաբար ստախօսութենէն հրաժարեցէ՛ք։ «Ամէն մարդ ճշմարտութիւնը թող ըսէ իր ընկերոջ», ինչպէս կ՚ըսէ մարգարէն, որովհետեւ Քրիստոսի միացած ըլլալով՝ իրարու անդամներ ենք։</verse>
				<verse number="26">Եւ ինչպէս սաղմոսերգուն կ՚ըսէ՝ «Նոյնիսկ երբ բարկանաք՝ չըլլայ որ մեղանչէք». եւ բարկացած չմնաք մինչեւ իրիկուն։</verse>
				<verse number="27">Բնաւ առիթ մի՛ տաք Սատանային ։</verse>
				<verse number="28">Ով որ գողութեամբ կ՚ապրէր՝ թող այլեւս չգողնայ, այլ՝ վարժուի արդար վաստակով ո՛չ միայն իր հացը շահելու, այլ նաեւ բարիք գործելու, օգնելով անոնց՝ որոնք կարօտ են։</verse>
				<verse number="29">Ոեւէ տգեղ խօսք չելլէ՛ ձեր բերանէն։ Խօսեցէք միայն ինչ որ պէտք է, ինչ որ բարի է՝ ուրիշներուն հաւատքը ամրապնդելու համար, որպէսզի լսողները Աստուծոյ շնորհքովը լեցուին։</verse>
				<verse number="30">Մի՛ տրտմեցնէք Աստուծոյ Սուրբ Հոգին, որով կնքուեցաք՝ փրկութեան օրուան հասնելու համար։</verse>
				<verse number="31">Ձեզմէ արմատախի՛լ ըրէք ամէն դառնութիւն, բարկութիւն ու զայրոյթ, պոռչտուք եւ հայհոյութիւն, եւ առաջքը առած կ՚ըլլաք անոնց չար հետեւանքներուն։</verse>
				<verse number="32">Իրարու հանդէպ քաղցր ու գթած եղէք եւ ներեցէ՛ք իրարու, ինչպէս Աստուած ալ Քրիստոսի միջոցաւ ներեց մեզի։</verse>
			</chapter>
			<chapter number="5">
				<verse number="1">Աստուծոյ նմանեցէք, որպէս իր սիրելի որդիները,</verse>
				<verse number="2">եւ սիրով շարժեցէք, այնպէս՝ ինչպէս Քրիստոս մեզ սիրեց եւ մեզ փրկելու համար ինքզինքը Աստուծոյ ընծայեց որպէս անուշահոտ ընծայ եւ զոհ ։</verse>
				<verse number="3">Պոռնկութեան, ոեւէ պղծութեան կամ ագահութեան խօսքն իսկ թող չըլլայ ձեր մէջ, որովհետեւ այդպէ՛ս կը վայելէ Աստուծոյ ժողովուրդին։</verse>
				<verse number="4">Վայել չէ որ լկտի եւ ամբարիշտ խօսակցութիւններով կամ խեղկատակութեամբ զբաղիք. այլ՝ ձեր խօսակցութիւնը միշտ գոհաբանութիւն պէտք է ըլլայ։</verse>
				<verse number="5">Մէկ բան վստահ գիտցէք, թէ ոեւէ մէկը որ պոռնկութիւն կ՚ընէ, պղծասէր է կամ ագահ – ինչ որ կռապաշտութիւն է – ժառանգութիւն պիտի չունենա՛յ Քրիստոսի եւ Աստուծոյ արքայութեան մէջ։</verse>
				<verse number="6">Հետեւաբար, չըլլայ որ ոեւէ մէկը պարապ խօսքերով ձեզ խաբէ. որովհետեւ այս բաներուն համար Աստուած իր բարկութիւնը պիտի թափէ անհնազանդ մարդոց վրայ։</verse>
				<verse number="7">Ասկէ ետք ոեւէ յարաբերութիւն մի՛ ունենաք այնպիսիներուն հետ,</verse>
				<verse number="8">որովհետեւ թէպէտ ժամանակ մը խաւար էիք, սակայն հիմա որ Տիրոջ միացաք՝ լոյս էք։ Հետեւաբար լոյսի որդիներուն վայել ձեւով ապրեցէք.</verse>
				<verse number="9">որովհետեւ լոյսին պտուղներն են՝ բարութիւնը, արդարութիւնը եւ ճշմարտութիւնը։</verse>
				<verse number="10">Ջանացէք հասկնալ՝ թէ Աստուած ի՛նչ կ՚ուզէ ձեզմէ,</verse>
				<verse number="11">եւ բնաւ մասնակից մի՛ ըլլաք խաւարին գործերուն, որոնք Աստուծոյ կամեցած պտուղները չեն տար։ Ընդհակառակը, ձաղկեցէ՛ք զանոնք,</verse>
				<verse number="12">որովհետեւ մութին մէջ կը գործուին անոնց արարքները, որոնց մասին խօսիլն իսկ ամօթ է։</verse>
				<verse number="13">Բայց բոլոր այդ ծածուկ արարքները Քրիստոսի լոյսով կը յայտնուին եւ կը յանդիմանուին,</verse>
				<verse number="14">որովհետեւ լոյսը կը յայտնէ ամէն բան։ Ահա թէ ինչո՛ւ երգը կ՚ըսէ.– «Արթնցի՛ր, ո՜վ քնացած. դո՛ւրս եկուր մեռելութենէդ, եւ Քրիստոս պիտի լուսաւորէ քեզ»։</verse>
				<verse number="15">Հետեւաբար ձեր ապրելակերպին ուշադրութիւն ըրէք։ Մի՛ ապրիք անմտօրէն, այլ՝ իմաստուններու պէս։</verse>
				<verse number="16">Օգտագործեցէ՛ք ժամանակը, որովհետեւ այս օրերը չար են։</verse>
				<verse number="17">Ուստի անմտութիւն մի՛ ընէք. հասկցէք թէ ի՛նչ կ՚ուզէ Տէրը ձեզմէ։</verse>
				<verse number="18">Գերին մի՛ դառնաք գինիին, որ անառակութեան կը տանի. այլ մասնաւորաբար Սուրբ Հոգիով լեցուեցէք,</verse>
				<verse number="19">իրարու հետ սաղմոսներով, օրհնութիւններով եւ հոգեւոր երգերով խօսեցէք, եւ ձեր սիրտերուն մէջ միշտ երգեցէք ու սաղմոս ըսէք Տիրոջ,</verse>
				<verse number="20">ամէն բանի համար միշտ շնորհակալութիւն յայտնելով Հօր Աստուծոյ, մեր Տիրոջ Յիսուս Քրիստոսի անունով ։</verse>
				<verse number="21">Քրիստոսի հանդէպ ձեր պատկառանքը արտայայտեցէք՝ իրարու հնազանդելով։</verse>
				<verse number="22">Կինե՛ր, հնազանդեցէ՛ք ձեր ամուսիններուն, ինչպէս Տիրոջ պիտի հնազանդէիք.</verse>
				<verse number="23">որովհետեւ ամուսին մը իր կնոջ գլուխն է, այնպէս՝ ինչպէս Քրիստոս գլուխն է եկեղեցիին, իր մարմինին, որուն Փրկիչն է ինք։</verse>
				<verse number="24">Հետեւաբար, ինչպէս եկեղեցին Քրիստոսի կը հնազանդի, այնպէս ալ կիները ամէն բանի մէջ իրենց ամուսիններուն թող հնազանդին։</verse>
				<verse number="25">Այրե՛ր, սիրեցէ՛ք ձեր կիները այնպէս՝ ինչպէս Քրիստոս սիրեց եկեղեցին եւ իր կեանքը տուաւ անոր համար,</verse>
				<verse number="26">որպէսզի ջուրի լուացումով զայն մաքրէ եւ իր խօսքով սրբէ,</verse>
				<verse number="27">այնպէս մը՝ որ եկեղեցին իրեն ներկայանայ ամբողջական փառքով, առանց ոեւէ արատի կամ խորշոմի կամ ուրիշ թերութեան, այլ՝ ըլլայ սուրբ եւ անարատ։</verse>
				<verse number="28">Ճիշդ նոյն ձեւով, ամուսիններ պարտին իրենց կիները սիրել որպէս իրենց մարմինը. որովհետեւ իր կինը սիրողը իր սեփական մարմինը սիրած կ՚ըլլայ,</verse>
				<verse number="29">եւ չկայ մէկը որ իր մարմինը անտեսէ. ամէն մարդ ալ կը սնուցանէ եւ կը խնամէ իր մարմինը, ինչպէս Քրիստոս կը սնուցանէ եւ կը խնամէ եկեղեցին՝ իր մարմինը,</verse>
				<verse number="30">որուն անդամներն ենք բոլորս, անոր մարմինէն ու ոսկորներէն։</verse>
				<verse number="31">Սուրբ գիրքին մէջ գրուած է. «Ահա այս պատճառով այրը պիտի թողու իր հայրն ու մայրը եւ իր կնոջ միանայ, եւ երկուքը մէկ մարմին պիտի ըլլան»։</verse>
				<verse number="32">Աստուծոյ ծրագրին կապուած կարեւոր ճշմարտութիւն մըն է ասիկա, որ ըստ իս՝ Քրիստոսի եւ եկեղեցիին կը վերաբերի։</verse>
				<verse number="33">Բայց նոյնը կը վերաբերի նաեւ ձեզմէ իւրաքանչիւրին, որովհետեւ իւրաքանչիւր այր պէտք է իր կինը սիրէ իր անձին պէս, եւ ամէն կին պէտք է յարգէ իր ամուսինը։</verse>
			</chapter>
			<chapter number="6">
				<verse number="1">Զաւակնե՛ր, իբրեւ Տիրոջ հետեւորդներ՝ ձեր պարտականութիւնն է հնազանդիլ ձեր ծնողներուն, որովհետեւ ա՛յդ է շիտակը։</verse>
				<verse number="2">«Պատուէ՛ քու հայրդ ու մայրդ» պատուիրանը առաջինն է՝ որ իրեն կապուած խոստում մը ունի.</verse>
				<verse number="3">«որպէսզի միշտ բարիք գտնես եւ երկրի վրայ կեանքդ երկար ըլլայ»։</verse>
				<verse number="4">Իսկ դուք, հայրե՛ր, մի՛ զայրացնէք ձեր զաւակները, այլ զանոնք մեծցուցէք քրիստոնէական դաստիարակութեամբ եւ կրթութեամբ։</verse>
				<verse number="5">Ծառանե՛ր, ձեր մարմնաւոր տէրերուն հնազանդեցէք պատկառանքով ու երկիւղածութեամբ եւ անկեղծ սիրտով, ճիշդ ինչպէս Քրիստոսի պիտի հնազանդէիք։</verse>
				<verse number="6">Ձեր ծառայութիւնը ըրէք՝ ո՛չ միայն երբ հսկող աչք կայ ձեր վրայ, ինչպէս կ՚ընեն անոնք՝ որոնք մարդոց հաճութիւնը կ՚ուզեն շահիլ, այլ՝ իբրեւ Քրիստոսի ծառաներ, որոնք Աստուծոյ կամքը կը կատարեն սրտանց։</verse>
				<verse number="7">Ծառայեցէք յօժարակամ, ինչպէս պիտի ծառայէիք Տիրոջ, եւ ոչ՝ մարդոց։</verse>
				<verse number="8">Գիտցէք, որ իւրաքանչիւր մարդ, ծառայ ըլլայ թէ ազատ, իր ըրած բարիքին փոխարէնը Տիրոջմէ պիտի ստանայ։</verse>
				<verse number="9">Դո՛ւք ալ, տէրե՛ր, նոյն վերաբերումը ունեցէք անոնց նկատմամբ, մէկ կողմ դնելով խստութիւնը։ Յիշեցէք որ ձեր ծառաներն ալ, դուք ալ՝ կը պատկանիք նոյն Տիրոջ, որ երկինքի մէջ է. եւ անիկա խտրութիւն չի դներ մարդոց միջեւ։</verse>
				<verse number="10">Ի վերջոյ, զօրացէք Տիրոջմով եւ իր ամենակարող զօրութեամբ։</verse>
				<verse number="11">Ձեր վրայ առէք Աստուծոյ սպառազինութիւնը, որպէսզի կարենաք Սատանային հնարքներուն դէմ դնել։</verse>
				<verse number="12">Որովհետեւ մեր պատերազմը մարդոց հետ չէ, այլ՝ երկինքի տակ գտնուող չար ոգիներուն, իշխանութիւններուն եւ պետութիւններուն, այս խաւար աշխարհի տիրակալներուն դէմ։</verse>
				<verse number="13">Ուստի Աստուծոյ սպառազինութիւնը առէք, որպէսզի երբ չար օրը գայ՝ կարենաք ետ մղել Չարին հարուածները, եւ ամէն ինչ ընէք՝ կանգուն մնալու համար։</verse>
				<verse number="14">Հետեւաբար պատրաստ եղէք. ճշմարտութեամբ ամրապնդեցէք ձեր մէջքը, արդարութիւնը հագէք զրահի պէս,</verse>
				<verse number="15">եւ խաղաղութեան Աւետարանը քարոզելու պատրաստակամութիւնը հագէք կօշիկի պէս։</verse>
				<verse number="16">Եւ այս բոլորին վրայ՝ հաւատքի վահանը առէք, որպէսզի կարենաք մարել Չարին արձակած բոլոր մխացող նետերը։</verse>
				<verse number="17">Առէք նաեւ փրկութեան սաղաւարտը եւ Սուրբ Հոգիին սուրը, այսինքն՝ Աստուծոյ խօսքը։</verse>
				<verse number="18">Այս բոլորին հետ՝ աղօթեցէ՛ք, աղօթեցէ՛ք եւ խնդրեցէ՛ք տեւաբար, Սուրբ Հոգիին օգնութեամբ։ Ատոր համար ալ՝ արթուն հսկեցէք, կատարեալ յարատեւութեամբ աղօթելով բոլոր հաւատացեալ եղբայրներուն համար։</verse>
				<verse number="19">Աղօթեցէք նաեւ ինծի համար, որպէսզի Աստուած օգնէ ինծի՝ իր խօսքը տալով, եւ կարենամ համարձակօրէն պարզել Աւետարանին ծածուկ խորհուրդը ։</verse>
				<verse number="20">Որովհետեւ թէպէտ այժմ բանտի մէջ, բայց Աւետարանին դեսպանը կը մնամ միշտ։ Ուստի աղօթեցէք որ ինծի չպակսի համարձակութիւնը որ պէտք է ունենամ՝ խօսելու համար։</verse>
				<verse number="21">Որպէսզի դուք ալ գիտնաք թէ ի՛նչ կ՚ընեմ, թող ամէն ինչ ձեզի պատմէ Տիքիկոսը, որ Տիրոջ միացած մեր սիրելի եղբայրն է եւ հաւատարիմ օգնականը։</verse>
				<verse number="22">Ճիշդ ատոր համար զինք ղրկեցի ձեզի, որպէսզի մեր մասին պէտք եղածը իմացնէ եւ ձեր սիրտերը հանգստացնէ։</verse>
				<verse number="23">Թող Հայրն Աստուած եւ Տէր Յիսուս Քրիստոս հաւատակից եղբայրներուդ խաղաղութիւն եւ սէր շնորհեն՝ հաւատքով միասին։</verse>
				<verse number="24">Թող Աստուծոյ շնորհքը ըլլայ բոլոր անոնց հետ, որոնք անմար սիրով կը սիրեն մեր Տէրը՝ Յիսուս Քրիստոսը։</verse>
			</chapter>
		</book>
		<book number="50">
			<chapter number="1">
				<verse number="1">Պօղոսեւ Տիմոթէոս, Քրիստոս Յիսուսի ծառա–ներս, կը գրենք ձեզի՝ Քրիստոս Յիսուսի միացած բոլոր հաւատացեալներուդ, որ Փիլիպպէի կողմերը կը բնակիք, ինչպէս նաեւ եպիսկոպոսներուն ու սարկաւագներուն ։</verse>
				<verse number="2">Թող Աստուած մեր Հայրը եւ Տէրը Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="3">Ամէն անգամ որ ձեզ յիշեմ՝ գոհութիւն կը յայտնեմ իմ Աստուծոյս։</verse>
				<verse number="4">Ամէն անգամ որ ձեր բոլորին համար կ՚աղօթեմ՝ ուրախութեամբ կ՚աղօթեմ,</verse>
				<verse number="5">որովհետեւ առաջին օրէն մինչեւ հիմա ձեր մասնակցութիւնը բերիք աւետարանչութեան գործին։</verse>
				<verse number="6">Եւ վստահ եմ՝ թէ Աստուած, որ այդ բարի գործը սկսաւ ձեր մէջ, զայն իր կատարումին պիտի հասցնէ մինչեւ Քրիստոս Յիսուսի օրը գայ։</verse>
				<verse number="7">Իրաւունք կը համարեմ այսպէս խորհիլ ձեր բոլորին մասին, եւ ձեզ սրտիս մէջ ունիմ, որովհետեւ բոլորդ ալ մասնակից եղաք ինծի վիճակուած շնորհքին, ըլլա՛յ բանտարկութեանս ընթացքին, ըլլա՛յ երբ ազատ վիճակով Աւետարանը կը պաշտպանէի ու կը հաստատէի։</verse>
				<verse number="8">Միայն Աստուած գիտէ՝ թէ որքա՜ն կարօտցած եմ ձեզ, Քրիստոս Յիսուսի գորովովը։</verse>
				<verse number="9">Իմ աղօթքս է, որ ձեր սէրը աւելի եւ աւելի աճի աստուածգիտութեամբ եւ կատարեալ դատողութեամբ,</verse>
				<verse number="10">որպէսզի կարենաք լաւը ընտրել եւ Քրիստոս իր գալստեան օրը ձեզ գտնէ մաքուր եւ ամբասիր,</verse>
				<verse number="11">եւ Յիսուս Քրիստոսի միջոցաւ արդար գործերով հարստացած՝ պատճառ ըլլաք որ Աստուած փառաւորուի եւ գովուի։</verse>
				<verse number="12">Կ՚ուզեմ որ գիտնաք, եղբայրնե՛ր, թէ գլխուս եկած բոլոր պատահարները աւելի եւ աւելի նպաստեցին Աւետարանի տարածման։</verse>
				<verse number="13">Թէ՛ կայսերական պալատին եւ թէ՛ այլ շրջանակներու մէջ բոլորը իմացան, թէ Քրիստոսի համար բանտարկուած եմ։</verse>
				<verse number="14">Նաեւ, բանտարկութիւնս Տիրոջ միացած բազմաթիւ եղբայրներու քաջութիւն ներշնչեց եւ համարձակութիւն տուաւ՝ աւելի՛ անվախօրէն Աստուծոյ խօսքը քարոզելու։</verse>
				<verse number="15">Կան այնպիսիներ, որոնք նախանձի եւ հակառակութեան համար Քրիստոսը կը քարոզեն, բայց ուրիշներ սիրայօժար կերպովկ՚ընեն։</verse>
				<verse number="16">Անոնք որ սէրէն մղուած կը քարոզեն, այդպէս կ՚ընեն՝ որովհետեւ գիտեն թէ Աւետարանի պաշտպանութեան համար բանտարկուած կը մնամ։</verse>
				<verse number="17">Իսկ անոնք որ հակառակասիրութենէ մղուած Քրիստոսը կը քարոզեն՝ անշուշտ բարի նպատակով չէ որ կ՚ընեն, այլ կը կարծեն թէ այդ ձեւով բանտարկութեանս մէջ առաւել վիշտ կը պատճառեն ինծի։</verse>
				<verse number="18">Սակայն ի՞նչ նշանակութիւն ունին ատոնք. շարժառիթը ի՛նչ ալ ըլլայ, պատրուակ թէ անկեղծ ցանկութիւն, կը բաւէ որ Քրիստոս կը քարոզուի, եւ ես ուրախ եմ ատոր համար, ուրախ ալ պիտի մնամ.</verse>
				<verse number="19">որովհետեւ գիտեմ թէ վերջ ի վերջոյ ատիկա իմ փրկութեանս պիտի ծառայէ, շնորհիւ ձեր աղօթքներուն, եթէ Յիսուս Քրիստոսի Հոգին շնորհէ։</verse>
				<verse number="20">Այնպէս կ՚ակնկալեմ եւ կը յուսամ, որ ամօթով պիտի չմնամ, այլ՝ ինչպէս միշտ՝ այս անգամ եւս համարձակութեամբ պիտի պաշտպանեմ հաւատքս, այնպէս որ Քրիստոս փառաւորուի ինձմով, ըլլա՛յ ատիկա ապրելովս, ըլլա՛յմեռնելովս։</verse>
				<verse number="21">Որովհետեւ ինծի համար կեպնքը Քրիստոս է, եւ ուստի մեռնիլ՝ այդ կեանքը շահիլ կը նշանակէ։</verse>
				<verse number="22">Իսկ եթէ այս մարմնաւոր կեանքը պատճառ պիտի ըլլայ որ իմ գործովս նոր արդիւնքներ տամ, չեմ գիտեր ո՛ր մէկը ընտրեմ։</verse>
				<verse number="23">Երկու սուրի մէջ մնացած եմ. մէկ կողմէ՝ կը ցանկամ այս կեանքէն ելլել եւ Քրիստոսի հետ ըլլալ, ինչ որ գերազանցօրէն աւելի նախընտրելի է,</verse>
				<verse number="24">բայց միւս կողմէ՝ ձեր սիրոյն՝ աւելի կարեւոր կը համարեմ այս կեանքին մէջ մնալը։</verse>
				<verse number="25">Եւ համոզուած եմ ու գիտեմ՝ թէ պէտք է մնամ. պէտք է մնամ՝ օգնելու համար ձեզի, որ զարգանաք եւ առաւել ուրախութիւն գտնէք ձեր հաւատքին մէջ։</verse>
				<verse number="26">Որպէսզի երբ յաջորդ անգամ ձեր մօտ գամ՝ Քրիստոս Յիսուսի միացած ըլլալնուդ համար աւելի պատճառ ունենաք ինձմով հպարտ ըլլալու։</verse>
				<verse number="27">Արդ, նայեցէք որ Քրիստոսի Աւետարանին վայել ձեւով ապրիք. որպէսզի, եթէ կարենամ գալ՝ անձամբ տեսնեմ, իսկ եթէ չկարենամ գալ՝ ձեր մասին իմանամ, թէ հաստատուն կը մնաք, մէկ շունչ մէկ հոգի, եւ միասնաբար կը պայքարիք Աւետարանի հաւատքին համար։</verse>
				<verse number="28">Երբեք մի՛ վախնաք հակառակորդներէն. այդ հակառակութիւնը անոնց կորուստին եւ ձեր փրկութեան ապացոյցն է։</verse>
				<verse number="29">Եւ ատիկա Աստուծմէ է. որովհետեւ Աստուած ո՛չ միայն Քրիստոսի հաւատալու շնորհքը տուաւ ձեզի, այլ նաեւ՝ անոր համար չարչարուելու շնորհքը,</verse>
				<verse number="30">որպէսզի մղէք նոյն այն պատերազմը որ ես կը մղեմ, ինչպէս անցեալին տեսաք եւ հիմա կը լսէք։</verse>
			</chapter>
			<chapter number="2">
				<verse number="1">Արդ, եթէ երբեք Քրիստոսի միացած ըլլալը մխիթարութիւն է, եթէ իր սէրը կը սփոփէ, եթէ Սուրբ Հոգին մարդիկը իրարու հաղորդակից կ՚ընէ՝ զանոնք իրարու հանդէպ գթած ու ողորմած դարձնելով,</verse>
				<verse number="2">ուրախութիւնս կատարեալ ըրէք՝ միաբանելով, նոյն սէրը ունենալով իրարու հանդէպ, եւ համերաշխ ու համախորհուրդ ըլլալով։</verse>
				<verse number="3">Մի՛ ընէք ոեւէ բան որ հակառակասիրութենէ կամ փառասիրութենէ մղուած ըլլայ. այլ՝ խոնարհ ոգիով՝ ձեր ընկերները աւելի լաւ համարեցէք քան դուք ձեզ։</verse>
				<verse number="4">Միայն դուք ձեզ մի՛ մտածէք, այլ նաեւ՝ ձեր ընկերոջ մասին։</verse>
				<verse number="5">Ձեզմէ իւրաքանչիւրը թող իր եւ ուրիշներուն մասին խորհի այն՝ ինչ որ կը տեսնէ Քրիստոս Յիսուսի մէջ,</verse>
				<verse number="6">որ թէպէտ բնութեամբ Աստուած էր, եւ Աստուծոյ հաւասար ըլլալը հռչակելը իրեն համար Աստուծոյ պատիւը յափշտակել չէր նշանակեր,</verse>
				<verse number="7">բայց կամաւորաբար ինքզինքը այդ պատիւէն մերկացուց՝ ծառայական մեր բնութիւնը իր վրայ առնելով, եւ մարդոց պէս եղաւ ու մարդկային կերպարանքով ճանչցուեցաւ։</verse>
				<verse number="8">Ինքզինքը խոնարհեցուց եւ Աստուծոյ հնազանդեցաւ՝ յանձն առնելով մահը, եւ այն ալ՝ խաչի մահը։</verse>
				<verse number="9">Ատոր համար ալ Աստուած զայն շատ աւելի բարձրացուց եւ իրեն տուաւ այն անունը, որ վեր է բոլոր անուններէն.</verse>
				<verse number="10">որպէսզի Յիսուսի անունին ծունկի գան բոլորը, երկնաւորներն ու երկրաւորները եւ սանդարամետականները,</verse>
				<verse number="11">եւ ամէն լեզու դաւանի թէ Յիսուս Քրիստոս « Տէր » է, Հայրն Աստուածը փառաւորելու համար։</verse>
				<verse number="12">Հետեւաբար, սիրելինե՛րս, դուք՝ որ ձեր մէջ ներկայ եղած ատենս միշտ հնազանդ եղաք ինծի, հիմա որ ձեզմէ հեռու եմ՝ աւելի չափով հնազանդ եղէք եւ երկիւղած բարեպաշտութեամբ ձեր փրկութեան համար աշխատեցէք։</verse>
				<verse number="13">Որովհետեւ Աստուած ի՛նք է որ կը ներգործէ ինչ որ կը կամենաք ու կը կատարէք, որպէսզի իր կամքին համաձայն շարժիք։</verse>
				<verse number="14">Ինչ որ կ՚ընէք՝ առանց տրտունջքի կամ առարկութեան ըրէք,</verse>
				<verse number="15">որպէսզի անմեղադրելի եւ անարատ ըլլաք, Աստուծոյ իսկական որդիներ, որոնք անբիծ վարքով կ՚ապրին ապականած եւ այլասերած մարդկութեան մը մէջ։ Անոնց մէջ եղէք աստղերու պէս՝ որոնք կը փայլին երկնակամարին վրայ,</verse>
				<verse number="16">կեանքի պատգամը ամուր պահելով, ինչ որ իմ պարծանքս պիտի ըլլայ Քրիստոսի դատաստանին օրը, թէ զուր տեղը չվազեցի եւ զուր տեղը չաշխատեցայ։</verse>
				<verse number="17">Հիմա նոյնիսկ եթէ կեանքս տամ ձեր հաւատքին համար, որ դուք իբրեւ զոհ Աստուծոյ կ՚ընծայէք, գոհ եմ եւ բոլորիդ ուրախութեան մասնակից։</verse>
				<verse number="18">Դուք ալ նոյնպէս գոհունակ եղէք եւ մասնակից եղէք իմ ուրախութեանս։</verse>
				<verse number="19">Կ՚ուզէի ձեր լուրերը ունենալ, որպէսզի իմ ալ սիրտս հանգիստ ըլլայ։ Ահա թէ ինչու, եթէ Տէր Յիսուս կամենայ, կը յուսամ շուտով Տիմոթէոսը ղրկել ձեր մօտ,</verse>
				<verse number="20">որովհետեւ միակ սրտակիցս է, որ հարազատի պէս կը մտահոգուի ձեզմով։</verse>
				<verse number="21">Միւս բոլորը իրենք իրենց գործերով մտահոգ են եւ ո՛չ թէ Յիսուս Քրիստոսի գործով։</verse>
				<verse number="22">Դո՛ւք ալ գիտէք իր հաւատարմութիւնը, որովհետեւ ինչպէս զաւակ մը պիտի օգնէր իր հօր՝ այնպէս հետս աշխատեցաւ Աւետարանին համար։</verse>
				<verse number="23">Ուստի, հազիւ կացութիւնս յստականայ՝ կը յուսամ ղրկել զինք։</verse>
				<verse number="24">Բայց Տիրոջմով կը յուսամ որ շուտով ես ալ անձամբ կու գամ ձեր մօտ։</verse>
				<verse number="25">Անհրաժեշտ նկատեցի ձեզի ղրկել մեր եղբայրը՝ Եպաֆրոդիտոսը, որ դուք ղրկած էիք՝ կարիքներս հոգալու համար, եւ որ Քրիստոսի Աւետարանին համար աշխատեցաւ ու պայքարեցաւ իմ կողքիս։</verse>
				<verse number="26">Ինքն ալ շատ կարօտցած է ձեզ բոլորդ, եւ կը մտահոգուէր, քանի որ լսեր էիք իր հիւանդութեան մասին։</verse>
				<verse number="27">Եւ իրապէս ալ, մահամերձ ըլլալու աստիճան հիւանդացած էր, բայց Աստուած ողորմեցաւ իրեն. եւ ո՛չ միայն իրեն, այլ ինծի ալ ողորմեցաւ Աստուած, որպէսզի տրտմութեանս վրայ նոր տրտմութիւն չունենամ։</verse>
				<verse number="28">Ահա թէ ինչու՝ փութով ղրկեցի զինք, որպէսզի զինք վերստին տեսնելով ուրախանաք եւ իմ ալ տրտմութիւնս փարատի։</verse>
				<verse number="29">Ուստի Տիրոջմով ընդունեցէք զայն ամենայն ուրախութեամբ, եւ պատուեցէ՛ք այնպիսիները,</verse>
				<verse number="30">որովհետեւ Տիրոջ գործին համար կեանքը վտանգի ենթարկեց եւ մինչեւ մահուան դուռը հասաւ, որպէսզի ձեր տեղը ի՛նք հոգայ կարիքներս։</verse>
			</chapter>
			<chapter number="3">
				<verse number="1">Հետեւաբար, եղբայրնե՛րս, Տիրոջմով ուրախացէք։ Նոյն բաները գրելը ինծի համար ձանձրոյթ չէ, բայց ձեզ ճշմարտութեան մէջ կը հաստատէ։</verse>
				<verse number="2">Զգուշացէք այն մարդոցմէ, այն շուներէն, որոնք չարիք կը սերմանեն՝ ստիպելով որ թլփատուիք։</verse>
				<verse number="3">Իսկական թլփատուածները մե՛նք ենք, որովհետեւ Աստուծոյ Հոգիով լեցուած պաշտամունք կը կատարենք եւ միայն Քրիստոս Յիսուսի միացած ըլլալով կը պարծենանք, եւ ո՛չ թէ Օրէնքին գործադրութեամբ կամ Աբրահամի մարմնաւոր զաւակը ըլլալով։</verse>
				<verse number="4">Եթէ ատոնք բաւարար ըլլային փրկուելու համար, ինծի ոչինչ պիտի պակսէր. եւ եթէ ոեւէ մէկը կը կարծէ թէ մարմնական այդ կապին կրնայ վստահիլ, ես աւելիով կրնամ,</verse>
				<verse number="5">քանի ութօրեայ թլփատուած Իսրայէլացի մըն եմ, Բենիամինի ցեղէն, զտարիւն Եբրայեցի եւ օրինապահ Փարիսեցի ։</verse>
				<verse number="6">Ա՛յնքան նախանձախնդիր էի, որ Քրիստոսի եկեղեցին կը հալածէի. եւ արդար էի այնքան՝ որքան Օրէնքին անթերի գործադրութիւնը կրնար տալ։</verse>
				<verse number="7">Սակայն այս բոլորը, որ ժամանակ մը առաւելութիւն կը սեպէի, հիմա վնաս կը համարեմ՝ Քրիստոսի սիրոյն համար։</verse>
				<verse number="8">Եւ իրաւ, ամէն ինչ վնաս կը համարեմ՝ համեմատած այն գերազանց շահին հետ, որ մեր Տէրը՝ Յիսուս Քրիստոսը ճանչնալն է։ Այդ գիտութիւնը ունենալու համար՝ ամէն ինչ թողուցի, ոչնչութիւն սեպելով, որպէսզի Քրիստոսը շահիմ,</verse>
				<verse number="9">եւ կատարելապէս անոր միանամ։ Այնպէս որ, իմ արդարութիւնս այլեւս Օրէնքի գործադրութենէն չի՛ գար, այլ՝ Քրիստոսի հանդէպ ունեցած հաւատքէս, եւ այդ արդարութիւնը Աստուծմէ եկած արդարութիւնն է, հիմնուած՝ հաւատքի վրայ։</verse>
				<verse number="10">Հիմա միակ փափաքս է՝ ճանչնալ Քրիստոսը, անոր յարութեան զօրութիւնը, եւ անոր չարչարանքներուն մասնակից դառնալ՝ անոր մահուան օրինակը իմ վրաս առնելով,</verse>
				<verse number="11">որպէսզի ես ալ արժանի ըլլամ մեռելներէն յարութիւն առնելու։</verse>
				<verse number="12">Չեմ ըսեր թէ արդէն յաջողած եւ կատարելութեան հասած եմ, բայց հասնելու կը ձգտիմ, որովհետեւ ճիշդ ատոր համար Քրիստոս Յիսուս զիս պահեց։</verse>
				<verse number="13">Եղբայրնե՛ր, ինքզինքս դեռ կատարելութեան հասած չեմ համարեր. բայց կ՚աշխատիմ անցեալը մոռնալ եւ գալիքին նայիլ,</verse>
				<verse number="14">եւ ուշադիր կերպով կը վազեմ դէպի նպատակակէտը, իբրեւ մրցանակ ստանալու համար յաւիտենական կեանքը, որուն կը հրաւիրէ մեզ Աստուած, Քրիստոս Յիսուսով։</verse>
				<verse number="15">Արդ, մենքոր կատարեալ ենք՝ նոյն ձեւով խորհինք։ Իսկ եթէ դուք որոշ կէտերու շուրջ տարբեր կը խորհիք, Աստուած ինք ձեզ պիտի լուսաբանէ։</verse>
				<verse number="16">Ամէն պարագայի, միասնաբար քալենք այն կանոններով, որոնցմով ընթացանք մինչեւ հիմա։</verse>
				<verse number="17">Եղբայրներ, ինծի՛ նմանեցէք, եւ հետեւեցէք անոնց՝ որոնք ձեզի տուած մեր օրինակով կ՚ընթանան։</verse>
				<verse number="18">Որովհետեւ, ինչպէս յաճախ կ՚ըսէի եւ հիմա եւս լալով կ՚ըսեմ, մեր մէջ կան շատեր՝ որոնց կեանքը թշնամանք է Քրիստոսի խաչին։</verse>
				<verse number="19">Անոնց վերջը կորուստ է, որովհետեւ իրենց Աստուածը իրենց փորն է։ Ամօթալի բաներով կը հպարտանան եւ միայն երկրաւոր բաներու մասին կը խորհին։</verse>
				<verse number="20">Մենք, սակայն, երկինքի քաղաքացիներ ենք եւ հոնկէ՛ կը սպասենք որ գայ մեր Փրկիչը՝ Տէր Յիսուս Քրիստոս,</verse>
				<verse number="21">որ մեր մահկանացու մարմինները պիտի կերպարանափոխէ եւ իր մարմինին պէս փառաւոր դարձնէ իր զօրութեամբը, որով կրնայ ամէն ինչ իր իշխանութեան ենթարկել։</verse>
			</chapter>
			<chapter number="4">
				<verse number="1">Ուստի, սիրելի եւ կարօտալի եղբայրներ, դուք՝ որիմ ուրախութիւնս էք եւ պսակս, այսպէս ամրօրէն Տիրոջ միացած մնացէք, սիրելինե՛ր։</verse>
				<verse number="2">Եւոդիային ու Սինտիքին կ՚աղաչեմ, եւ կը թելադրեմ՝ որ իրարու հետ հաշտուին, քանի Տիրոջ միացած են։</verse>
				<verse number="3">Դո՛ւն ալ, ո՜վ հաւատարիմ լծակիցս, կը խնդրեմ որ օգնես այս երկու կիներուն, որովհետեւ ինծի հետ պայքարեցան Աւետարանին տարածման համար, Կղեմէսի եւ միւս գործակիցներուս հետ միասին, որոնց անունները կեանքի գիրքին մէջ արձանագրուած են։</verse>
				<verse number="4">Միշտ ուրախ եղէք Տիրոջմով. դարձեալ կ՚ըսեմ՝ ուրախ եղէք։</verse>
				<verse number="5">Բոլորին հանդէպ ազնիւ եղէք։ Շուտով Տէրը կու գայ։</verse>
				<verse number="6">Ոեւէ բան թող չմտահոգէ ձեզ. այլ միշտ ձեր աղօթքներուն եւ աղաչանքներուն մէջ գոհաբանութեամբ Աստուծմէ խնդրեցէք ինչ բանի որ կարիքը կը զգաք,</verse>
				<verse number="7">եւ այն ատեն Աստուծոյ խաղաղութիւնը, որ միտքով կարելի չէ հասկնալ, խաղաղ պիտի պահէ ձեր սիրտերն ու միտքերը, որոնք Քրիստոս Յիսուսի միացած են։</verse>
				<verse number="8">Ի վերջոյ, եղբայրներ, խորհեցէք այն բաները՝ որոնք ճշմարիտ են, պարկեշտ, արդար, մաքուր, սիրելի, բարեհամբաւ, առաքինի եւ գովելի։</verse>
				<verse number="9">Եւ գործքո՛վ կատարեցէք այն՝ ինչ որ ինձմէ սորվեցաք եւ ընդունեցիք, ինձմէ լսեցիք եւ իմ վրաս տեսաք. եւ Աստուած, որ խաղաղութիւն կու տայ, ձեզի հետ պիտի ըլլայ։</verse>
				<verse number="10">Մեծապէս ուրախացայ Տիրոջմով, որ վերջապէս ձեր միտքը ինկայ եւ ինձմով հետաքրքրուեցաք։ Գիտեմ որ նախապէս ալ կը հետաքրքրուէիք ինձմով, բայց զայն արտայայտելու առիթը չունէիք։</verse>
				<verse number="11">Ըսել չե՛մ ուզեր թէ բանի մը կարօտ եմ, որովհետեւ ես ունեցածովս գոհ ըլլալու վարժուած եմ։</verse>
				<verse number="12">Չքաւորութիւն ալ ճանչցայ, առատութիւն ալ տեսայ։ Վարժուեցայ ամէն տեսակի կացութիւններու եւ պայմաններու. թէ՛ կուշտ ըլլալու եւ թէ՛ անօթի մնալու, թէ՛ առատութեան եւ թէ՛ չքաւորութեան։</verse>
				<verse number="13">Ամէն ինչ կրնամ տանիլ շնորհիւ Քրիստոսի, որ զիս զօրացուց։</verse>
				<verse number="14">Բայց լաւ ըրիք որ ինծի օգնեցիք նեղութեանս մէջ։</verse>
				<verse number="15">Դո՛ւք ալ գիտէք, ո՜վ Փիլիպպեցիներ, թէ սկիզբը երբ ես Մակեդոնիա եկայ Աւետարանը քարոզելու, ձեզմէ զատ ուրիշ ոեւէ եկեղեցի չմտածեց իր ստացած հոգեւոր բարիքներուն փոխարէն նիւթապէս ինծի օգնելու մասին.</verse>
				<verse number="16">մինչ դուք մէկ–երկու անգամ մինչեւ իսկ Թեսաղոնիկէ ղրկեցիք ինչ որ ինծի պէտք էր։</verse>
				<verse number="17">Ո՛չ թէ ձեր տուածին մասին կը մտածեմ, այլ այն վարձատրութեան՝ որ ձեր հաշւոյն պիտի աւելնայ։</verse>
				<verse number="18">Որովհետեւ ես ամէն ինչ ունիմ եւ աւելիով ունիմ, եւ Եպաֆրոդիտոսի ձեռքով ստացայ ձեր առատ նուէրները, որոնք ոեւէ խունկէ աւելի անուշահոտ եւ ոեւէ զոհէ աւելի ընդունելի են Աստուծոյ, իր կամքին համաձայն ըլլալով։</verse>
				<verse number="19">Թող ամենառատն Աստուած ի՛նք փառաւորապէս հոգայ ձեր բոլոր պէտքերը, Քրիստոս Յիսուսի ձեռքով։</verse>
				<verse number="20">Յաւիտեանս յաւիտենից փա՜ռք Աստուծոյ, մեր Հօրը։ Ամէն ։</verse>
				<verse number="21">Ողջոյն տուէք Քրիստոս Յիսուսի միացած բոլոր հաւատացեալներուն։</verse>
				<verse number="22">Իմ հետս եղող եղբայրները կը բարեւեն ձեզ։</verse>
				<verse number="23">Ձեզ կը բարեւեն նաեւ այստեղի բոլոր հաւատացեալները, մանաւանդ կայսրին ծառայութեան մէջ եղողները։</verse>
				<verse number="24">Տէր Յիսուս Քրիստոս իր շնորհքը պարգեւէ ձեր բոլորին։ Ամէն։</verse>
			</chapter>
		</book>
		<book number="51">
			<chapter number="1">
				<verse number="1">Ես, Պօղոս, Աստուծոյ կամքով Յիսուս Քրիստոսի առաքեալը, եւ Տիմոթէոս՝ մեր եղբայրը,</verse>
				<verse number="2">կը գրենք ձեզի՝ Կողոսա գտնուող ընտրեալներուդ, Քրիստոսի միացած հաւատացեալ եղբայրներուդ։ Թող Աստուած մեր Հայրը եւ Տէր Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="3">Միշտ կ՚աղօթենք ձեզի համար եւ շնորհակալութիւն կը յայտնենք Աստուծոյ, մեր Տիրոջ՝ Յիսուս Քրիստոսի Հօրը,</verse>
				<verse number="4">որովհետեւ լսեցինք Քրիստոս Յիսուսի հանդէպ ձեր հաւատքին եւ Աստուծոյ բոլոր ընտրեալներուն հանդէպ ձեր սիրոյն մասին։</verse>
				<verse number="5">Այդ հաւատքն ու սէրը կը ցուցաբերէք՝ յաւիտենական կեանքին յոյսով, որ ձեզի վերապահուած է երկինքի մէջ։ Այս մասին լսեցինք սկիզբէն իսկ, Աւետարանի ճշմարիտ պատգամին ընդմէջէն,</verse>
				<verse number="6">որ ձեզի եւս հասաւ, ինչպէս ամբողջ աշխարհի մէջ կը տարածուի եւ իր արդիւնքները կու տայ, այնպէս՝ ինչպէս իր արդիւնքը տուաւ ձեր մէջ ալ, այն օրէն սկսեալ՝ երբ լսեցիք եւ ճշմարտապէս ճանչցաք Աստուծոյ շնորհքը։</verse>
				<verse number="7">Ատիկա ձեզի սորվեցնողը Եպաֆրասը եղաւ, մեր սիրելի ծառայակիցը, որ հաւատարմօրէն Յիսուսի կը ծառայէ՝ ձեզի համար։</verse>
				<verse number="8">Ինքն էր որ մեզի պատմեց ձեր սիրոյն մասին, որ Սուրբ Հոգիին պարգեւն է ձեզի։</verse>
				<verse number="9">Ահա թէ ինչու՝ մենք, այն օրէն որ լսեցինք, անդադար կ՚աղօթենք ձեզի համար եւ Աստուծմէ կը խնդրենք որ իր կամքին կատարեալ գիտութիւնը տայ ձեզի, եւ լեցուիք ամբողջական իմաստութեամբ եւ հոգեւոր իմացականութեամբ,</verse>
				<verse number="10">որպէսզի ապրիք Տիրոջ վայել ձեւով, ամբողջութեամբ իր կամքին համաձայն, ամէն տեսակի բարի գործերով պտղաբեր դառնաք եւ Աստուծոյ գիտութեամբը աճիք։</verse>
				<verse number="11">Այդպիսով՝ դուք աւելի զօրացած կ՚ըլլաք անոր աստուածային փառքին բովանդակ զօրութեամբ, որ ձեզ կարող կը դարձնէ մեծ համբերատարութեամբ եւ ուրախութեամբ տանելու ամէն նեղութիւն։</verse>
				<verse number="12">Շնորհակալութիւն յայտնեցէք Հօր Աստուծոյ, որ մեզ արժանի ըրաւ լոյսի թագաւորութեան մէջ բնակող իր ընտրեալներուն վիճակին մասնակից դառնալու։</verse>
				<verse number="13">Մեզ խաւարի իշխանութենէն ազատեց եւ բերաւ իր սիրելի Որդիին իշխանութեան տակ։</verse>
				<verse number="14">Եւ Որդին մեզ փրկեց, իր զոհագործական մահուամբը թողութիւն տալով մեր մեղքերուն։</verse>
				<verse number="15">Քրիստոս ինք՝ տեսանելի պատկերն է աներեւոյթ Աստուծոյ. Հօրը Որդին, ծնած համայն ստեղծուածներէն առաջ։</verse>
				<verse number="16">Որովհետեւ Աստուած անով ստեղծեց ամէն բան, երկինքի մէջ թէ երկրի վրայ, երեւելի թէ աներեւոյթ. որոնց կարգին են՝ ոգեղէն աշխարհի գահակալներն ու տէրութիւնները, պետութիւններն ու իշխանութիւնները։ Անոր ձեռքով եւ անոր համար ստեղծուեցաւ ամէն բան։</verse>
				<verse number="17">Գոյութիւնն իր՝ ամէն բանէ առաջ է, եւ ամէն բան իրմով է որ գոյացաւ։</verse>
				<verse number="18">Ան է Գլուխը մարմնին, այսինքն՝ եկեղեցիին ։ Ան է սկիզբը, որ անդրանիկ ծնունդն եղաւ՝ մեռելներէն, որպէսզի ինք առաջնութիւնն ունենայ ամէն, ամէ՛ն բանի մէջ։</verse>
				<verse number="19">Որովհետեւ Հայրը ուզեց, որ Քրիստոս իր մէջ ունենայ աստուածային բնութեան լիութիւնը։</verse>
				<verse number="20">Անոր ձեռքով ուզեց իր հետ հաշտեցնել ամէն բան, երկինքի մէջ թէ երկրի վրայ, խաղաղութիւն հաստատելով խաչի վրայ մահուամբն անոր։</verse>
				<verse number="21">Դուք ալ ժամանակին Աստուծմէ օտարացած էիք եւ թշնամացած իրեն՝ ձեր մտածելակերպով ու չար գործերով։</verse>
				<verse number="22">Բայց այժմ Քրիստոս իր մարդեղութեամբն ու մահուամբը ձեզ հաշտեցուց Աստուծոյ հետ, որպէսզի դուք անոր ներկայանաք մաքուր, անբիծ եւ անարատ։</verse>
				<verse number="23">Ուստի յարատեւեցէ՛ք ձեր հաւատքին մէջ, զայն ամուր հիմերու վրայ հաստատելով, անխախտ պահելով այն յոյսը՝ որ ունեցաք Աւետարանի քարոզութիւնը լսելով։ Ես՝Պօղոսս, ինքս ալ ծառայ մըն եմ այդ Աւետարանին, որ երկինքի տակ գտնուող բոլոր արարածներուն կը քարոզուի։</verse>
				<verse number="24">Եւ հիմա, ուրախ եմ չարչարանքներուս մէջ, որ ձեր սիրոյն կը կրեմ, որովհետեւ Քրիստոսի կրած նեղութիւններուն պակասը իմ մարմինիս մէջ կ՚ամբողջացնեմ՝ անոր մարմինին համար, որ եկեղեցին է։</verse>
				<verse number="25">Եւ ես եկեղեցիին ծառայ եղայ՝ իբրեւ Աստուծոյ կողմէ տրուած պարտականութիւն, որպէսզի իր ամբողջութեանը մէջ ձեզի քարոզեմ Աստուծոյ խօսքը,</verse>
				<verse number="26">փրկութեան այն ծրագիրը՝ որ Աստուած անցեալ բոլոր դարերուն մարդկութեան բոլոր սերունդներէն ծածուկ պահած էր, եւ որ հիմա յայտնեց իր ընտրեալներուն։</verse>
				<verse number="27">Աստուած ուզեց անոնց ցոյց տալ՝ թէ ի՜նչ հարուստ ու փառաւոր է իր ծրագիրը, որ կը վերաբերի բոլոր ազգերուն. եւ այդ ծրագիրն է՝ Քրիստոսը ճանչցնել ձեզի, գալիք փառքին յոյսով։</verse>
				<verse number="28">Ուստի մենք Քրիստոսը կը քարոզենք, հոգեւոր իմաստութեան բոլոր միջոցներով խրատելով բոլոր մարդիկը եւ ուսուցանելով բոլոր մարդոց, որպէսզի բոլորն ալ Աստուծոյ դիմաց կանգնեցնենք՝ Յիսուս Քրիստոսի միացած եւ հոգեւորապէս կատարեալ։</verse>
				<verse number="29">Ատոր համար է որ կ՚աշխատիմ ու կը պայքարիմ, այն ոյժովը՝ որ իմ մէջս կը գործէ զօրեղապէս։</verse>
			</chapter>
			<chapter number="2">
				<verse number="1">Կ՚ուզեմ որ գիտնաք, թէ ինչպիսի՜ մեծ նեղութիւն կը կրեմ ձեզի եւ Լաւոդիկիացիներուն համար, ինչպէս նաեւ բոլոր անոնց համար՝ որոնք անձամբ զիս չեն տեսած։</verse>
				<verse number="2">Ասիկա կ՚ըսեմ՝ որպէսզի անոնց սիրտերը մխիթարուին ու սիրով շաղկապուին, եւ ամբողջական հասկացողութեամբ կատարեալ համոզումի հասնին, ճանչնալով Հօր Աստուծոյ ծրագիրը՝ Քրիստոս Յիսուսով յայտնուած ։</verse>
				<verse number="3">Քրիստոսի մէջ ծածկուած կը գտնուի Աստուծոյ իմաստութեան ու գիտութեան ամբողջ գանձարանը։</verse>
				<verse number="4">Ասիկա կ՚ըսեմ՝ որպէսզի ոեւէ մէկը ձեզ չխաբէ հրապուրիչ խօսքերով։</verse>
				<verse number="5">Որովհետեւ թէպէտ մարմինով հեռու, բայց հոգիով ձեզի հետ եմ։ Կ՚ուրախանամ՝ երբ տեսնեմ որ համերաշխ էք եւ ամուր՝ Քրիստոս Յիսուսի հանդէպ ձեր հաւատքին մէջ։</verse>
				<verse number="6">Արդ, քանի ընդունեցիք Քրիստոս Յիսուսը, Տէրը, կապուած մնացէք իրեն։</verse>
				<verse number="7">Իր մէջ արմատացէք եւ իր վրայ աճեցէք, ամրապնդուելով այն հաւատքին մէջ՝ որ սորվեցաք, եւ անդադար գոհութիւն յայտնեցէք իրեն։</verse>
				<verse number="8">Զգոյշ եղէք, որ ոեւէ մէկը ձեր միտքը չգրաւէ իմաստասիրական տեսութիւններով եւ խաբեբայական սին խօսքերով, որոնք մարդկային աւանդութիւններու եւ բնութեան ոյժերուն վրայ կը հիմնուին եւ ո՛չ թէ Յիսուս Քրիստոսի ճշմարիտ վարդապետութեան վրայ։</verse>
				<verse number="9">Որովհետեւ մարդացած Քրիստոսի մէջ կը բնակի աստուածային բնութեան ամբողջ լիութիւնը։</verse>
				<verse number="10">Եւ դուք ձեր կեանքին լիութիւնը գտաք՝ միանալով անոր, որ գլուխն է ոգեղէն աշխարհի բոլոր իշխանութիւններուն ու պետութիւններուն։</verse>
				<verse number="11">Հաւատքի ճամբով երբ Քրիստոսի միացաք, դուք ձեր մեղքերը թօթափեցիք եւ Քրիստոսի թլփատութեամբ ստացած եղաք սրտի թլփատութիւնը։</verse>
				<verse number="12">Մկրտուելով՝ անոր հետ միասին թաղուեցաք, եւ անոր հետ ալ յարութիւն առիք, քանի հաւատացիք Աստուծոյ զօրութեան, որ զայն մեռելներէն յարուցանեց։</verse>
				<verse number="13">Քրիստոսի հետ Աստուած ձե՛զ ալ կենդանացուց, քանի դուք հոգեւորապէս մեռած էիք ձեր մեղքերուն պատճառով, որովհետեւ անթլփատ հեթանոսներ էիք։ Այո՛, Աստուած ներեց մեր բոլոր յանցանքները</verse>
				<verse number="14">եւ իր իշխանութեամբ ջնջեց մեր օրինազանցութեան համար մեզի դէմ արձակուած դատապարտութեան վճիռը, զայն խաչափայտին գամելով։</verse>
				<verse number="15">Այսպիսով անիկա զինաթափ ըրաւ ոգեղէն աշխարհի իշխանութիւններն ու պետութիւնները, յայտնապէս խայտառակելով ու պարտութեան մատնելով զանոնք Քրիստոսի ձեռքով, անոր յարութեան ատեն։</verse>
				<verse number="16">Կարեւորութիւն մի՛ տաք անոնց՝ որոնք ձեզ կը քննադատեն, թէ ինչո՛ւ չէք պահեր ուտելու եւ խմելու, տօնակատարութեանց, ամսամուտերու եւ Շաբաթ օրերու վերաբերող կանոնները.</verse>
				<verse number="17">որովհետեւ այդ բոլորը գալիք իրականութեանց շուքն են, իսկ իրականութիւնը Քրիստոսի մէջ է։</verse>
				<verse number="18">Չըլլա՛յ որ ոեւէ մէկը իր կեղծ խոնարհութեամբ, հրեշտակներուն ընծայուած պաշտամունքով եւ զանազան տեսիլքներով ձեզ մոլորեցնէ եւ մրցանակէն զրկէ. որովհե— տեւ այդպիսիները մարդկային հպարտութենէ տարուած են եւ կ՚ուզեն իրենք զիրենք պարտադրել ձեզի։</verse>
				<verse number="19">Անոնք կապ չունին Գլուխին՝ Քրիստոսի հետ. մինչդեռ մարմինը՝ Քրիստոսի եկեղեցին, իր բոլոր յօդերով ու կապերով Գլուխին կապուած ու միացած, անկէ՛ կ՚առնէ իր աճումը, Աստուծոյ կամքին համաձայն։</verse>
				<verse number="20">Քանի Քրիստոսի հետ մեռաք եւ բնութեան ոյժերու տիրապետութենէն դուրս եկաք, ինչո՞ւ կը շարունակէք ապրիլ այնպէս՝ որպէս թէ ձեր կեանքը աշխարհէն կախում ունենար, եւ կը հնազանդիք</verse>
				<verse number="21">մարդոց կողմէ տրուած պատուիրաններու, ինչպէս՝ «Մի՛ մօտենար, մի՛ ուտեր, մի՛ դպչիր»։</verse>
				<verse number="22">Ասոնք բոլորն ալ բաներ են՝ որոնք գործածութեամբ կը փճանան։</verse>
				<verse number="23">Այդպէս պատուիրողները իմաստուն կրնան թուիլ՝ իրենց բարեպաշտական ինքնակամ արտայայտութիւններով, կեղծ խոնարհութեամբ եւ անխնայ կերպով մարմինը ճնշելով, բայց այս բաները ոեւէ արժէք չունին եւ միայն մարմինը բաւարարելու կը ծառայեն։</verse>
			</chapter>
			<chapter number="3">
				<verse number="1">Քանիորյարութիւն առիք Քրիստոսիհետ, այսուհետեւ ձեր ուշադրութիւնը երկինք դարձուցէք, որովհետեւ հո՛ն է Քրիստոս, Հօր Աստուծոյ կողմը նստած։</verse>
				<verse number="2">Երկնաւոր բաներու մասին խորհեցէք եւ ո՛չ թէ երկրաւոր բաներու.</verse>
				<verse number="3">որովհետեւ դուք այս աշխարհին համար մեռաք, որպէսզի Քրիստոսի հետ միասին ապրիք այն կեանքով՝ որ Աստուած վերապահած է ձեզի։</verse>
				<verse number="4">Իսկ երբ Քրիստոս՝ ձեր կեանքը՝ յայտնուի, այն ատեն դուք ալ փառքով պիտի յայտնուիք անոր հետ։</verse>
				<verse number="5">Հետեւաբարմեռցուցէ՛քձերմէջ երկրաւորցանկութիւնները, այսինքն՝ ձեզմէ դուրս վանեցէք պոռնկութիւնը, պղծութիւնը, կիրքը, չար ցանկութիւնը եւ ագահութիւնը, ինչ որ կռապաշտութիւն է.</verse>
				<verse number="6">որովհետեւ այդ բոլորը Աստուծոյ անհնազանդ մարդոց գործերն են, եւ Աստուած պիտի պատժէ զանոնք։</verse>
				<verse number="7">Նախապէս դո՛ւք ալ այդ բոլորը կ՚ընէիք, երբ տակաւին այդ ցանկութիւններով կ՚ապրէիք։</verse>
				<verse number="8">Բայց հիմա ձեզմէ դուրս նետեցէք այդ բոլորը.–բարկութիւնը, զայրոյթը եւ չարութիւնը։ Ձեր բերանէն ոեւէ հայհոյութիւն կամ լկտի խօսք չլսուի։</verse>
				<verse number="9">Սուտ մի՛ խօսիք իրարու։ Մոռցէ՛ք ձեր հին կեանքն ու նախկին գործերը,</verse>
				<verse number="10">եւ նոր մարդ եղէք՝ ձեր Արարիչին պատկերին համաձայն նորոգուելով, որպէսզի կարենաք զինք ճանչնալ։</verse>
				<verse number="11">Անգամ մը որ նորոգուեցաք՝ ա՛լ չկայ Հրեայ կամ հեթանոս, թլփատուած կամ անթլփատ, բարբարոս, վայրենի, ծառայ կամ ազատ. կայ միայն Քրիստոս, որ ամէն ինչ է եւ բոլորին մէջ։</verse>
				<verse number="12">Հետեւաբար, իբրեւ Աստուծոյ կողմէ ընտրուած ու սրբուած եւ իր սէրը վայելող մարդիկ՝ գթասիրտ եղէք. եղէք ողորմած, քաղցր, խոնարհ, հեզ եւ համբերատար։</verse>
				<verse number="13">Իրարու հանդէպ հանդուրժող եղէք, եւ ներեցէք իրարու՝ երբ մէկդ միւսին դէմ տրտունջ մը ունենաք։ Ինչպէս Աստուած Քրիստոսի միջոցաւ ներեց ձեզի, այնպէս ալ դուք իրարու ներեցէք։</verse>
				<verse number="14">Եւ այս բոլորին վրայ՝ աւելի սէր ունեցէք, որովհետեւ սէրը ամէն ինչի ամբողջացուցիչ շաղախն է։</verse>
				<verse number="15">Ձեր սիրտերուն մէջ Քրիստոսի խաղաղութիւնը թող թագաւորէ, որովհետեւ Աստուած այդ խաղաղութեան կանչեց ձեզ՝ մէկ մարմինի մէջ, որ Քրիստոսի եկեղեցին է։ Ուստի շնորհակալ եղէք Աստուծոյ։</verse>
				<verse number="16">Թող Քրիստոսի խօսքը ձեր մէջ բնակի իր ամբողջ հարստութեամբ, որպէսզի կատարեալ իմաստութեամբ սոր— վեցնէք իրարու եւ իրար խրատէք, եւ սաղմոսներով, օրհ— նութիւններով ու հոգեւոր երգերով ձեր սիրտերուն մէջ շնորհակալութեամբ զԱստուած օրհներգէք։</verse>
				<verse number="17">Եւ ինչ որ ալ ընէք, խօսքով թէ գործով, միշտ Տէր Յիսուսի անունով ըրէք, անոր միջոցաւ գոհութիւն յայտնելով Հօր Աստուծոյ։</verse>
				<verse number="18">Կինե՛ր, հնազանդեցէ՛ք ձեր ամուսիններուն, ինչպէս որ կը վայելէ Տիրոջ միացածներուն։</verse>
				<verse number="19">Այրե՛ր, սիրեցէ՛ք ձեր կիները եւ մի՛ դառնացնէք զանոնք։</verse>
				<verse number="20">Զաւակնե՛ր, ամէն բանով հնազանդ եղէք ձեր ծնողներուն, որովհետեւ Տէրը այդպէս կ՚ուզէ։</verse>
				<verse number="21">Հայրե՛ր, մի՛ զայրացնէք ձեր զաւակները, որպէսզի չյուսալքուին։</verse>
				<verse number="22">Ծառանե՛ր, ամէն բանով հնազանդեցէ՛ք ձեր տէրերուն։ Ձեր ծառայութիւնը ըրէք՝ ո՛չ միայն երբ հսկող աչք կայ ձեր վրայ, ինչպէս կ՚ընեն անոնք՝ որոնք մարդոց հաճութիւնը կ՚ուզեն շահիլ, այլ՝ անկեղծ սրտով, Տիրոջ հանդէպ ձեր ունեցած պատկառանքէն մղուած։</verse>
				<verse number="23">Ինչ որ ալ ընէք՝ սրտանց ըրէք, այնպէս՝ ինչպէս պիտի ընէիք Տիրոջ, եւ ոչ՝ մարդոց։</verse>
				<verse number="24">Գիտցէք, որ Տիրոջմէ է որ պիտի առնէք ձեր հատուցումը, որ խոստացաւ ձեզի տալ, քանի որ Տիրոջ՝ այսինքն Քրիստոսին է որ կը ծառայէք։</verse>
				<verse number="25">Իսկ անիրաւը իր անիրաւութեան հատուցումն է որ պիտի ստանայ. որովհետեւ Աստուած խտրութիւն չի դներ մարդոց միջեւ։</verse>
			</chapter>
			<chapter number="4">
				<verse number="1">Իսկ դուք, տէրե՛ր, իրաւունք եւ արդարութիւն ըրէք ձեր ծառաներուն։ Գիտցէք, որ դուք ալ Տէր մը ունիք երկինքի մէջ։</verse>
				<verse number="2">Շարունակ աղօթեցէք՝ արթուն հսկելով, միշտ գոհութիւն յայտնելով Աստուծոյ։</verse>
				<verse number="3">Միեւնոյն ատեն աղօթեցէք նաեւ մեզի համար, որպէսզի Աստուած իր խօսքը քարոզե— լու լայն պատեհութիւն տայ մեզի, եւ կարենանք պարզել Քրիստոսի ծածուկ ծրագիրը, որուն համար բանտը կը գտնուիմ։</verse>
				<verse number="4">Աղօթեցէք որ կարենամ ամենուն յայտնի դարձնել այդ ծրագիրը, այնպէս՝ ինչպէս որ պէտք է։</verse>
				<verse number="5">Իմաստութեամբ վարուեցէք չհաւատացողներուն հետ, եւ ժամանակը օգտագործեցէք։</verse>
				<verse number="6">Ձեր խօսքերը միշտ շնորհալի թող ըլլան, աղով համեմուած, եւ գիտցէք՝ ի՛նչպէս պէտք է պատասխանէք իւրաքանչիւր մարդու։</verse>
				<verse number="7">Իմ մասիս պատմելիք ինչ որ կայ՝ թող ձեզի պատմէ Տիքիկոսը, որ Տիրոջ միացած մեր սիրելի եղբայրն է, հաւատարիմ օգնականը եւ ծառայակիցը։</verse>
				<verse number="8">Ճիշդ ատոր համար զինք ղրկեցի ձեզի, որպէսզի մեր մասին պէտք եղածը գիտնաք եւ ձեր սիրտերը հանգստանան։</verse>
				<verse number="9">Ինք եւ Ոնեսիմոս, ձեր հայրենակիցը եւ մեր հաւատարիմ ու սիրելի եղբայրը, թող ձեզի պատմեն այստեղի բոլոր անցուդարձերը։</verse>
				<verse number="10">Ձեզի բարեւ ունի Արիստարքոսը, իմ բանտակիցս, ինչպէս նաեւ՝ Մարկոսը, Բառնաբասի եղբօրորդին, որուն մասին լուր ղրկած էի՝ որ երբ ձեր մօտ գայ՝ ընդունիք զինք։</verse>
				<verse number="11">Ձեզի բարեւ կ՚ընէ նաեւ Յիսուսը, որ Յուստոս ալ կը կոչուի։ Այս երեքը միակ Հրեաներն էին, որ Աստուծոյ արքայութիւնը քարոզելու մէջ այստեղ գործակից եղան ինծի, եւ ատով ալ մխիթարութիւն եղան ինծի համար։</verse>
				<verse number="12">Ձեզի բարեւ կ՚ընէ ձեր հայրենակիցը՝ Եպաֆրասը, Քրիստոս Յիսուսի ծառան, որ շարունակ իր աղօթքներով կը տքնի ձեզի համար, որպէսզի հոգեւորապէս կատարեալ ըլլաք, կատարելապէս տեղեակ Աստուծոյ կամքին։</verse>
				<verse number="13">Իր մասին կը վկայեմ, որ մեծ աշխատանք տարաւ ձեզի եւ Լաւոդիկիացիներուն համար, ինչպէս նաեւ Երապոլիսի եղբայրներուն համար։</verse>
				<verse number="14">Ձեզի բարեւներ ունին նաեւ սիրելի բժիշկ Ղուկասը եւ Դեմասը։</verse>
				<verse number="15">Դուք ալ բարեւ ըրէք Լաւոդիկիա գտնուող եղբայր— ներուն, Նիմֆային եւ իր տունը հաւաքուող եկեղեցիին ։</verse>
				<verse number="16">Այս նամակը ձեր մէջ կարդալէ ետք՝ այնպէս ըրէք որ Լաւոդիկիայի եկեղեցիին մէջ ալ կարդացուի։ Կ՚ուզեմ որ նոյնպէս կարդաք Լաւոդիկիացիներուն նամակը։</verse>
				<verse number="17">Եւ Արքիպպոսին ըսէք. «Նայէ որ իր կատարումին հասցնես պաշտօնդ, որ Տէրը տուաւ քեզի»։</verse>
				<verse number="18">Ես՝ Պօղոս, այս բարեւը իմ ձեռքովս կը գրեմ։ Յիշեցէ՛ք կապանքներս։ Աստուծոյ շնորհքը ձեզի հետ ըլլայ։</verse>
			</chapter>
		</book>
		<book number="52">
			<chapter number="1">
				<verse number="1">Մենք՝ Պօղոս, Սիղուանոս եւ Տիմոթէոս, կը գրենք ձեզի՝ Թեսաղոնիկեցիներու եկեղեցիին, որ Հօր Աստուծոյ եւ Տէր Յիսուս Քրիստոսի կը պատկանի։ Շնորհք եւ խաղաղութիւն ձեզի։</verse>
				<verse number="2">Մեր աղօթքներուն մէջ միշտ կը յիշենք ձեզեւ անդադար ձեզի համար գոհութիւն կը մատուցանենք Աստուծոյ։</verse>
				<verse number="3">Հօր Աստուծոյ առջեւ միշտ կը յիշենք՝ թէ ի՛նչպէս կեանքի կը վերածէք ձեր հաւատքը, սէրէն մղուած կը ծառայէք ուրիշներուն, եւ մեր Տիրոջ Յիսուս Քրիստոսի յուսալով՝ նեղութիւններու կը համբերէք։</verse>
				<verse number="4">Եղբայրնե՛ր, գիտէք թէ Աստուած ձեզ սիրեց եւ ընտրեց,</verse>
				<verse number="5">որովհետեւ մեր քարոզութեամբ Աստուած իր Աւետարանը յայտնեց ձեզի՝ ո՛չ միայն խօսքով, այլ նաեւ զօրութեամբ, այսինքն՝ Սուրբ Հոգիին ներգործութեամբ, եւ կատարեալ վստահութիւն ներշնչեց ձեզի։ Դուք լաւ գիտէք, թէ ձեր մէջ ի՛նչպէս ապրեցանք, ձեզի օրինակ ըլլալու համար։</verse>
				<verse number="6">Մեզի նմանելով՝ դուք Տիրոջ նմանած եղաք, քանի որ՝ հակառակ ձեր կրած բոլոր նեղութիւններուն՝ Սուրբ Հոգիին պարգեւած ուրախութեամբ ընդունեցիք մեր քարոզութիւնը,</verse>
				<verse number="7">եւ ձեր այս ընթացքով օրինակ եղաք Մակեդոնիայի եւ Աքայիայի բոլոր հաւատացեալներուն։</verse>
				<verse number="8">Արդարեւ, դուք ձեր օրինակով Տիրոջ խօսքը հռչակեցիք ո՛չ միայն Մակեդոնիայի եւ Աքայիայի մէջ, այլեւ ամէն տեղ ուր Աստուծոյ վրայ ունեցած ձեր հաւատքին համբաւը տարածուեցաւ։ Այնպէս որ, այլեւս ո՛չ պէտքը կը զգանք բան մը աւելցնելու, ո՛չ ալ մենք մեզ ներկայացնելու,</verse>
				<verse number="9">որովհետեւ ո՛ւր որ երթանք՝ մարդիկ իրենք մեր մասին կը պատմեն, թէ ի՛նչպէս ձեզի եկանք, ի՛նչպէս դուք կուռքերը ձգելով Աստուծոյ դարձաք՝ կենդանի եւ ճշմարիտ Աստուծոյ ծառայելու համար,</verse>
				<verse number="10">եւ թէ ի՛նչպէս կը սպասէք որ երկինքէն վերստին գայ Աստուծոյ Որդին, Յիսուսը, որ Աստուած մեռելներէն յարուցանեց, եւ որ մեզ պիտի փրկէ գալիք բարկութենէն։</verse>
			</chapter>
			<chapter number="2">
				<verse number="1">Դուք անձամբ գիտէք, եղբայրնե՛ր, թէ ձեզի տուած մեր այցելութիւնը ապարդիւն չեղաւ։</verse>
				<verse number="2">Այլ, ինչպէս գիտէք, Փիլիպպէի մէջ խոշտանգուելէ եւ անարգուելէ ետք՝ Աստուծմով քաջութիւնը ունեցանք ձեզի գալու եւ Աստուծոյ Աւետարանը քարոզելու, հակառակ այն բուռն ընդդիմութեան՝ որուն հանդիպեցանք։</verse>
				<verse number="3">Արդարեւ, ձեզի ուղղուած մեր յորդորը ո՛չ մոլորութեան վրայ հիմնուած էր, ո՛չ ալ աղտոտ եւ նենգ միջոցներու։</verse>
				<verse number="4">Այլ խօսեցանք այնպէս՝ ինչպէս Աստուած կ՚ուզէ, որովհետեւ Աստուած փորձեց մեզ եւ իր Աւետարանը մեզի վստահեցաւ։ Կը խօսինք՝ ո՛չ թէ մարդոց հաճելի ըլլալու համար, այլ՝ Աստուծոյ, որ մեր սրտին խորհուրդները կը քննէ։</verse>
				<verse number="5">Ինչպէս լաւ գիտէք, ո՛չ շողոքորթութիւն ըրինք եւ ո՛չ ալ մեր շահը փնտռեցինք։ Աստուած վկայ է։</verse>
				<verse number="6">Ոեւէ մէկէն ալ փառք չփնտռեցինք, ո՛չ ձեզմէ, ո՛չ ալ ուրիշներէն։</verse>
				<verse number="7">Իբրեւ Քրիստոսի առաքեալներ՝ կրնայինք ծանրանալ ձեր վրայ, բայց հեզութեամբ վարուեցանք։ Ճիշդ ինչպէս մայր մը իր զաւակները կը սնուցանէ,</verse>
				<verse number="8">այնպէս ալ մենք գորովանքով վերաբերեցանք ձեզի հետ. եւ ո՛չ միայն Աստուծոյ Աւետարանը ձեզի փոխանցելու պատրաստ էինք, այլ՝ մեր կեանքն ալ տալու, ա՛յնքան որ սիրելի եղաք մեզի։</verse>
				<verse number="9">Վստահաբար կը յիշէք, եղբայրներ, մեր ծանր աշխատանքն ու յոգնութիւնը. թէ ի՛նչպէս մէկ կողմէ գիշերցերեկ կ՚աշխատէինք՝ ձեզմէ ոեւէ մէկուն բեռ չըլլալու համար, եւ միւս կողմէ Աստուծոյ Աւետարանը կը քարոզէինք ձեզի։</verse>
				<verse number="10">Դուք վկայ էք, վկայ է նաեւ Աստուած, թէ ինչպիսի՛ մաքուր, արդար եւ ուղիղ վարմունք ունեցանք բոլոր հաւատացեալներուդ հանդէպ։</verse>
				<verse number="11">Շատ լաւ գիտէք, թէ ճիշդ ինչպէս հայր մը կը վերաբերի իր զաւակներուն հետ՝ այնպէս ձեզմէ իւրաքանչիւրը</verse>
				<verse number="12">քաջալերեցինք ու մխիթարեցինք, թախանձագին խնդրելով՝ որ ապրիք այնպիսի՛ կեանք մը, որ վայել ըլլայ Աստուծոյ. անոր՝ որ ձեզ հրաւիրեց իր արքայութեան եւ փառքին ։</verse>
				<verse number="13">Մենք անդադար Աստուծոյ շնորհակալութիւն կը յայտնենք նաեւ անոր համար, որ դուք հազիւ Աստուծոյ խօսքին քարոզութիւնը մեզմէ լսած՝ ընդունեցիք զայն, ո՛չ իբրեւ մարդկային պատգամ, այլ՝ իբրեւ Աստուծոյ պատգամը, որովհետեւ ճշմարտապէս ալ Աստուծոյ պատգամն է, եւ իբրեւ այդպիսին կը ներգործէ հաւատացեալներուդ մէջ։</verse>
				<verse number="14">Եղբայրներ, դո՛ւք ալ ունեցաք նոյն այն փորձառութիւնը, որ ունեցան Հրէաստանի մէջ գտնուող Աստուծոյ եկեղեցիները, որոնք Քրիստոս Յիսուսի միացած են։ Դուք ալ չարչարուեցաք ձեր ազգակիցներուն կողմէ, ինչպէս անոնք չարչարուեցան իրենց ազգակից Հրեաներէն,</verse>
				<verse number="15">որոնք ո՛չ միայն Տէր Յիսուսը եւ մարգարէները սպաննեցին, այլ նաեւ մե՛զ հալածեցին, եւ այդպիսով Աստուծոյ աչքէն ելան եւ բոլոր մարդոց թշնամի եղան։</verse>
				<verse number="16">Եւ ամբողջացնելու համար այն մեղքերը, որ միշտ ալ գործած են, ուզեցին արգիլել՝ որ մենք հեթանոսներուն չխօսինք փրկութեան մասին։ Բայց Աստուծոյ ամբողջական բարկութիւնը հասած է արդէն իրենց վրայ։</verse>
				<verse number="17">Սակայն մենք, եղբայրնե՛ր, թէպէտ ժամանակի մը համար որբ մնացինք ձեզմէ, այսինքն՝ աչքէ հեռու եղանք, բայց սրտէ հեռու չեղանք։ Ա՜յնքան մեծ էր ձեզ տեսնելու մեր փափաքը, որ ամէն ջանք ըրինք այդ ուղղութեամբ։</verse>
				<verse number="18">Ես ինքս՝ Պօղոս, մէկէ աւելի անգամներ ուզեցի ձեր մօտ գալ, բայց Սատանան արգելք եղաւ մեզի։</verse>
				<verse number="19">Արդարեւ, երբ մեր Տէրը Յիսուս Քրիստոս գայ, իր առջեւ ո՞վ պիտի ըլլայ մեր յոյսը կամ ուրախութիւնը, կամ յաղթանակի պսակը՝ որով կրնանք պարծիլ, եթէ ոչ՝ դուք։</verse>
				<verse number="20">Այո՛, դուք էք մեր փառքը եւ ուրախութիւնը։</verse>
			</chapter>
			<chapter number="3">
				<verse number="1">Ահա թէ ինչու՝ այլեւս չհամբերեցինք։ Որոշեցինք մենք առանձին մնալ Աթէնք.</verse>
				<verse number="2">իսկ Տիմոթէոսը, որ մեր եղբայրն է եւ միաժամանակ Աստուծոյ պաշտօնեան եւ Քրիստոսի Աւետարանին մէջ մեր գործակիցը, ղրկեցինք ձեզի՝ որպէսզի ձեզ ամրապնդէ եւ քաջալերէ ձեր հաւատքին մէջ,</verse>
				<verse number="3">եւ չըլլայոր ոեւէ մէկը իր համոզումներուն մէջ խախտի ներկայ նեղութիւններուն պատճառով։ Որովհետեւ դուք շատ լաւ գիտէք, թէ այդ նեղութիւններուն մէջ ապրելու կոչուած ենք։</verse>
				<verse number="4">Երբ տակաւին ձեր մօտ էինք, սկիզբէն չըսի՞նք ձեզի՝ թէ նեղութիւններ պիտի կրենք, ինչպէս որ եղաւ ահա, եւ տեսաք։</verse>
				<verse number="5">Ճիշդ այդ պատճառով ալ, ես այլեւս չկարենալով համբերել՝ Տիմոթէոսը ղրկեցի, գիտնալու համար թէ ի՛նչ վիճակի մէջ է ձեր հաւատքը, խորհելով՝ որ չըլլայ թէ Փորձիչը ձեզ փորձութեան մատնած ըլլայ եւ մեր ամբողջ աշխատանքը ի զուր անցած ըլլայ։</verse>
				<verse number="6">Հիմա, սակայն, երբ Տիմոթէոս ձեր քովէն մեզի վերադարձաւ եւ աւետիս տուաւ թէ կը պահէք ձեր հաւատքն ու սէրը, եւ թէ ամէն առիթով քաղցրութեամբ կը յիշէք մեզ եւ տեսնել կը փափաքիք, ինչպէս մենք կը փափաքինք ձեզ տեսնել,</verse>
				<verse number="7">ատոր վրայ մեր սիրտերը հանգստացան, եղբայրնե՛ր։ Մեր բոլոր վիշտերուն ու նեղութիւններուն մէջ՝ ձեր հաւատքով մխիթարուեցանք։</verse>
				<verse number="8">Կեանք եկաւ մեր վրայ, գիտնալով որ հաստատուն կը մնաք, Տիրոջ միացած։</verse>
				<verse number="9">Ի՜նչպէս շնորհակալութիւն պէտք է յայտնենք Աստուծոյ՝ ձեզի համար. այն ամբողջ ուրախութեան համար՝ որ մենք մեր Աստուծոյն առջեւ ունեցանք ձեր պատճառով։</verse>
				<verse number="10">Գիշեր–ցերեկ թախանձագին կ՚աղաչենք, որ Աստուած մեզի թոյլ տայ ձեզ անձամբ տեսնել եւ ամբողջացնելայն՝ ինչ որ կը պակսի ձեր հաւատքին մէջ։</verse>
				<verse number="11">Սակայն Աստուած ինք, մեր Հայրը, եւ մեր Տէրը՝ Յիսուս Քրիստոս, թող իրենք ուղղեն մեր ճամբան, որ կարենանք ձեզի գալ։</verse>
				<verse number="12">Տէրը թող աճեցնէ եւ առատացնէ ձեր սէրը իրարու հանդէպ, ինչպէս նաեւ բոլորին հանդէպ, նման այն սիրոյն՝ որ մենք ունինք ձեզի հանդէպ,</verse>
				<verse number="13">որպէսզի ձեր սիրտերը ամրապնդուին եւ ամբասիր սրբութեամբ ներկայանաք Աստուծոյ, մեր Հօրը, երբ մեր Տէրը՝ Յիսուս Քրիստոս գայ իր բոլոր ընտրեալներով։</verse>
			</chapter>
			<chapter number="4">
				<verse number="1">Վերջապէս, եղբայրնե՛ր, մենք ձեզի սորվեցուցինքթէ ի՛նչպէս պէտք է ապրիլ Աստուծոյ հաճելիըլլալու համար։ Թէպէտ այդպէս կ՚ապրիք արդէն, սակայն կը խնդրենք եւ Տէր Յիսուս Քրիստոսի անունով կը թելադրենք՝ որ շարունակէք յառաջանալ ներկայ ձեր ընթացքին մէջ։</verse>
				<verse number="2">Գիտէք թէ ի՛նչ պատուէրներ տուինք ձեզի Տէր Յիսուսի անունով,</verse>
				<verse number="3">որովհետեւ Աստուծոյ կամքն է՝ որ դուք սրբուիք եւ ամենեւին հեռու մնաք պոռնկութենէ։</verse>
				<verse number="4">Ձեզմէ իւրաքանչիւրը թող սրբութեամբ եւ պատուով ամուսնանայ։</verse>
				<verse number="5">Կրքոտ ցանկութիւններու անձնատուր մի՛ ըլլաք հեթանոսներուն պէս, որոնք զԱստուած չեն ճանչնար.</verse>
				<verse number="6">կամ չըլլա՛յ որ մէկը եղբօր մը դէմ մեղանչէ՝ անոր կինը յափշտակելով, որովհետեւ այդ բոլորին համար Տէրը իր դատաստանին մէջ անողոք պիտի ըլլայ, ինչպէս սկիզբէն ըսինք ձեզի եւ ազդարարեցինք։</verse>
				<verse number="7">Միթէ Աստուած մեր պղծալից կեանքը շարունակելո՞ւ հրաւիրեց մեզ, թէ՝ սրբութեամբ ապրելու։ Անշուշտ թէ սրբութեամբ ապրելու։</verse>
				<verse number="8">Հետեւաբար, ով որ սրբութեան այս պատուէրը կ՚արհամարհէ՝ մարդ մը անարգած չ՚ըլլար, այլ՝ նոյնինքն զԱստուած, որ իր Սուրբ Հոգին կու տայ մեզի։</verse>
				<verse number="9">Գալով եղբայրսիրութեան, մեր գրելուն պէտք չունիք, որովհետեւ ինքնին դուք Աստուծմէ սորված էք իրար սիրել,</verse>
				<verse number="10">ինչպէս արդէն գործնապէսայդ սէրը ցոյց կու տաք ամբողջ Մակեդոնիայի բոլոր եղբայրներուն նկատմամբ։ Բայց դարձեալ, եղբայրնե՛ր, կը խնդրենք որ աւելի առատանաք ձեր սիրոյն մէջ,</verse>
				<verse number="11">ջանաք հանդարտ կեանք մը վարել, միայն ձեր գործին նայիլ եւ ձեր աշխատանքի վաստակով ապրիլ, ինչպէս որ պատուիրեցինք ձեզի,</verse>
				<verse number="12">որպէսզի ձեր պարկեշտ ընթացքով յարգուիք չհաւատացողներէն եւ ոեւէ մէկուն կարօտ չմնաք։</verse>
				<verse number="13">Եղբայրնե՛ր, կ՚ուզենք որ մեռածներուն մասին ճշմարտութիւնը գիտնաք, որպէսզի չտրտմիք ուրիշներուն պէս, որոնք ոեւէ յոյս չունին։</verse>
				<verse number="14">Որովհետեւ, եթէ կը հաւատանք թէ Յիսուս մեռաւ եւ յարութիւն առաւ, նոյնպէս ալ կը հաւատանք՝ թէ Աստուած Յիսուսի ձեռքով եւ անոր հետ վերստինկեանքի պիտի բերէ անոնք՝ որ անոր հաւատացին եւ մեռան։</verse>
				<verse number="15">Հետեւաբար՝ կ՚ըսենք ձեզի, ինչպէս Տէրը ինք սորվեցուց.– Մեզմէ անոնք որոնք ողջ մնացած կ՚ըլլան Տիրոջ գալուստին ատեն, մեռածներէն առաջ պիտի չանցնին։</verse>
				<verse number="16">Որովհետեւ երբ հրամանը լսուի, հրեշտակապետը ազդարարէ եւ Աստուծոյ փողը հնչէ, Տէրը ինք երկինքէն պիտի իջնէ, եւ նախ յարութիւն պիտի առնեն անոնք՝ որ Քրիստոսի հաւատացին եւ մեռան։</verse>
				<verse number="17">Եւ ապա, մեզմէ անոնք որ այն ատեն դեռ ողջ պիտի ըլլան՝ անոնց հետ միասին ամպերու վրայ երկինք պիտի յափշտակուին Տէրը դիմաւորելու համար. եւ այնուհետեւ Տիրոջ հետ միասինպիտի ըլլանք յաւիտեան ։</verse>
				<verse number="18">Ուստի այս մտածումներով քաջալերեցէք իրար։</verse>
			</chapter>
			<chapter number="5">
				<verse number="1">Բայց ինչ կը վերաբերիայս եղելութեանց ժամին ու ժամանակին, պէտք չեմ զգար ձեզի ոեւէ բան գրելու,</verse>
				<verse number="2">որովհետեւ անձամբ դուք շատ լաւ գիտէք, թէ ճիշդ ինչպէս գողը չսպասուած ժամուն կու գայ, այնպէս ալ Տիրոջ Օրը չսպասուած ժամուն պիտի գայ։</verse>
				<verse number="3">Երբ որ մարդիկ ըսեն՝ «Հանգիստ ենք եւ ապահով», ճիշդ այն ատեն՝ յանկարծակի վրայ պիտի հասնի կործանումը, ինչպէս երկունքը յանկարծ կը բռնէ յղի կինը, եւ ազատում պիտի չունենան։</verse>
				<verse number="4">Բայց դուք, եղբայրնե՛ր, դուք խաւարին մէջ չէք, որ Տիրոջ Օրը գողին պէս ձեզ անակնկալի բերէ։</verse>
				<verse number="5">Որովհետեւ դուք բոլորդ լոյսի որդիներ էք, ցերեկի որդիներ։ Գիշերին չենք պատկանիր, ո՛չ ալ խաւարին։</verse>
				<verse number="6">Հետեւաբար քունով չտարուինք ուրիշներուն նման, այլ՝ արթուն եւ զգաստ ըլլանք,</verse>
				<verse number="7">որովհետեւ քնացողները գիշերն է որ կը քնանան, գինովցողներն ալ գիշերն է որ կը գինովնան։</verse>
				<verse number="8">Բայց մենք, քանի ցերեկին կը պատկանինք՝ պատրաստ ըլլանք, հաւատքի եւ սիրոյ զրահը հագած, եւ փրկութեան յոյսի սաղաւարտը դրած մեր գլխուն։</verse>
				<verse number="9">Որովհետեւ Աստուած մեզ չէ՛ ընտրած որպէսզի իր բարկութեան առարկան դառնանք, այլ՝ որպէսզի իր փրկութիւնը ժառանգենք մեր Տիրոջ Յիսուս Քրիստոսի ձեռքով։</verse>
				<verse number="10">Արդարեւ, Քրիստոս մեզի համար մեռաւ, որպէսզի մենք իրմով կենդանի ըլլանք, իր գալուստին ատեն ողջ ըլլանք թէ մեռած։</verse>
				<verse number="11">Հետեւաբար՝ քաջալերեցէ՛ք իրար եւ իրարու հաւատքը ամրապնդեցէք, ինչպէս արդէն կ՚ընէք։</verse>
				<verse number="12">Եղբայրնե՛ր, կ՚ուզենք որ գնահատէք եւ յարգէք անոնք՝ որոնք ձեզի համար կ՚աշխատին, եւ Տիրոջ կողմէ ձեզի առաջնորդ կարգուած ըլլալով՝ կը խրատեն ձեզ։</verse>
				<verse number="13">Արժանի ամէն յարգանք ընծայեցէք անոնց եւ սիրեցէ՛ք զանոնք, իրենց տարած գործին համար։ Իրարու հետ խաղաղութեամբ ապրեցէք։</verse>
				<verse number="14">Կը խնդրենք, եղբայրներ, խրատեցէ՛ք անկարգութեամբ ապրողները, յուսադրեցէ՛ք վհատածները, պաշտպան եղէք տկարներուն, համբերատար եղէք բոլորին հանդէպ։</verse>
				<verse number="15">Նայեցէք որ ոեւէ մէկը չարիք ընողին չարիք չհատուցանէ. այլ ջանացէք միշտ բարիք ընել՝ ըլլա՛յ իրարու, ըլլա՛յ բոլորին։</verse>
				<verse number="16">Միշտ ուրախ եղէք,</verse>
				<verse number="17">անդադար աղօթեցէք։</verse>
				<verse number="18">Ամէն բանի համար շնորհակալ եղէք, որովհետեւ Աստուած ատիկա՛ կը սպասէ ձեզմէ, որ Քրիստոս Յիսուսի միացած էք։</verse>
				<verse number="19">Սուրբ Հոգիին կրակը մի՛ մարէք ձեր մէջ։</verse>
				<verse number="20">Մի՛ արհամարհէք մարգարէական պատգամները։</verse>
				<verse number="21">Ամէն բան քննեցէք, բարիին կառչեցէք։</verse>
				<verse number="22">Ամէն տեսակի չարիքէ հեռո՛ւ կեցէք։</verse>
				<verse number="23">Եւ Աստուած ինք, որ խաղաղութիւն կը պարգեւէ, թող կատարելապէս սրբէ ձեզ, եւ ձեր ամբողջ էութիւնը՝ հոգի, շունչ եւ մարմին, անարատ պահէ մինչեւ մեր Տիրոջ Յիսուս Քրիստոսի գալստեան Օրը։</verse>
				<verse number="24">Վստահեցէ՛ք Աստուծոյ, որ այդ նպատակով ձեզ հրաւիրեց եւ պիտի կատարէ իր խոստումը։</verse>
				<verse number="25">Եղբայրնե՛ր, մեզի համար ալ աղօթեցէք։</verse>
				<verse number="26">Սուրբ համբոյրով ողջունեցէք բոլոր եղբայրները։</verse>
				<verse number="27">Տիրոջ անունով կը խնդրեմ, որ այս նամակը կարդաք բոլոր հաւատացեալ եղբայրներուն ներկայութեան։</verse>
				<verse number="28">Մեր Տիրոջ Յիսուս Քրիստոսի շնորհքը ձեզի հետ ըլլայ։</verse>
			</chapter>
		</book>
		<book number="53">
			<chapter number="1">
				<verse number="1">Մենք՝ Պօղոս, Սիղուանոս եւ Տիմոթէոս, կը գրենք ձեզի՝ Թեսաղոնիկեցիներու եկեղեցիին, որ մեր Հօր Աստուծոյ եւ Տէր Յիսուս Քրիստոսի կը պատկանի։</verse>
				<verse number="2">Թող Աստուած՝ մեր Հայրը եւ Տէր Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="3">Եղբայրնե՛ր, պարտք կը զգանք եւ արդար կը գտնենք ձեզի համար միշտ գոհութիւն յայտնել Աստուծոյ, որովհետեւ ձեր հաւատքը հետզհետէ աւելի կ՚աճի եւ ձեզմէ իւրաքանչիւրին սէրը իրարու հանդէպ աւելի կը խորանայ։</verse>
				<verse number="4">Աստուծոյ եկեղեցիներուն մէջ մենք կը պարծենանք ձեզմով, այն համբերութեան եւ հաւատքին համար, որ դուք ցուցաբերեցիք ձեր կրած բոլոր հալածանքներուն եւ նեղութիւններուն մէջ։</verse>
				<verse number="5">Ձեր համբերութիւնն ու հաւատքը ապացոյցը պիտի ըլլան Աստուծոյ արդար դատաստանին, որովհետեւ դուք արժանի պիտի ըլլաք Աստուծոյ արքայութեան, որուն համար այդքան կը տանջուիք։</verse>
				<verse number="6">Արդարեւ, Աստուծոյ համար արդարութիւն պիտի ըլլայ ձեզ չարչարողները տանջանքով պատժել,</verse>
				<verse number="7">իսկ ձեզի՝ տանջուածներուդ՝ հանգիստ պարգեւել մեզի հետ միասին, երբ մեր Տէրը Յիսուս հրեշտակներու իր բանակով երկինքէն յայտնուի:</verse>
				<verse number="8">Անիկա բոցավառ կրակով պիտի պատժէ անոնք՝ որոնք կը մերժեն զԱստուած ճանչնալ եւ հնազանդիլ մեր Տիրոջ Յիսուս Քրիստոսի Աւետարանին:</verse>
				<verse number="9">Այն օրը, այդպիսիները յաւիտենական մահուամբ պիտի պատժուին, զրկուելով Տիրոջ ներկայութենէն եւ անոր փառաւոր զօրութենէն,</verse>
				<verse number="10">երբ անիկա գայ իր սուրբերուն մէջ փառաւորուելու եւ բոլոր իրեն հաւատացողներուն հիացումին առարկան ըլլալու։ Այն օրը դո՛ւք ալ անոնց մէջ պիտի ըլլաք, որովհետեւ հաւատացիք մեր տուած վկայութեան։</verse>
				<verse number="11">Ահա թէ ինչու՝ միշտ կ՚աղօթենք ձեզի համար, որպէսզի Աստուած ձեզ արժանի ընէ այդ կոչումին, իր զօրութեամբ կատարէ ձեր բոլոր բարի փափաքները եւ արդիւնաւորէ ձեր հաւատքը,</verse>
				<verse number="12">որպէսզի ձեզմով փառաւորուի մեր Տէր Յիսուս Քրիստոսի անունը, եւ դուք փառաւորուիք իրմով, մեր Աստուծոյն եւ Տիրոջ Յիսուս Քրիստոսի պարգեւած շնորհքովը։</verse>
			</chapter>
			<chapter number="2">
				<verse number="1">Ինչ կը վերաբերի մեր Տիրոջ Յիսուս Քրիստոսի գալուստին եւ անոր քով մեր հաւաքուելուն, կ՚աղաչեմ, եղբայրնե՛ր,</verse>
				<verse number="2">թող շուտով ձեր միտքերը չպղտորին եւ տակնուվրայ չըլլաք, երբ լսէք թէ Տիրոջ Օրը եկած հասած է։ Մենք այդպիսի բան չենք ըսած, ո՛չ Հոգիին յայտնութեամբ, ո՛չ մեր քարոզութեամբ եւ ո՛չ ալ նամակներով, որպէս թէ մեր կողմէ գրուած։</verse>
				<verse number="3">Չըլլա՛յ որ մէկը ձեզ խաբէ ոեւէ ձեւով։ Որովհետեւ Տիրոջ Օրը պիտի չգայ՝ մինչեւ որ նախ չգայ Տիրոջ դէմ վերջին ապստամբութիւնը, եւ չյայտնուի անօրէնութեան մարմնացումը եղող մարդը, կորուստի սահմանուած</verse>
				<verse number="4">հակառակորդը, որ պիտի ընդդիմանայ աստուած կոչուած եւ մարդոցմէ պաշտուած ոեւէ բանի։ Մինչեւ իսկ Աստուծոյ տաճարին մէջ պիտի նստի եւ ինքզինքին համար պիտի յայտարարէ՝ թէ աստուած է։</verse>
				<verse number="5">Չէ՞ք յիշեր որ այս բաները ըսի ձեզի, երբ տակաւին ձեր մօտ էի։</verse>
				<verse number="6">Դուք լաւ գիտէք՝ թէ ի՛նչ բանն է որ չի ձգեր որ այդ հակառակորդը հիմա յայտնուի, մինչեւ ժամանակը գայ։</verse>
				<verse number="7">Ներկայիս արդէն իսկ անօրէնութեան այդ խորհրդաւոր ոյժը գործի վրայ է. բայց պիտի չյայտնուի՝ մինչեւ որ անոր արգելք եղողը մէջտեղէն վերցուի։</verse>
				<verse number="8">Միայն այն ատեն պիտի յայտնուի Անօրէնը, զոր Տէր Յիսուս պիտի սպաննէ իր բերնին շունչով եւ պիտի ոչնչացնէ իր յայտնութեամբը, իր գալստեան ատեն։</verse>
				<verse number="9">Մինչ այդ, Անօրէնը, որ Սատանային ներգործութեամբ պիտի գայ, ամենայն զօրութեամբ կեղծ հրաշքներ եւ սքանչելիքներ պիտի կատարէ,</verse>
				<verse number="10">եւ ամէն տեսակի չար խաբեբայութեամբ պիտի հրապուրէ անոնք՝ որ կորուստի ճամբուն մէջ են։ Քանի որ անոնք չսիրեցին եւ չընդունեցին ճշմարտութիւնը որ զիրենք պիտի փրկէր,</verse>
				<verse number="11">Աստուած ալ մոլորութեան ազդեցութեան պիտի ենթարկէ զանոնք, որպէսզի ստութեան հաւատան։</verse>
				<verse number="12">Այսպիսով պիտի դատապարտուին բոլոր անոնք՝ որոնք չհաւատացին ճշմարտութեան, այլ՝ անիրաւութիւն գործելուն մէջ փնտռեցին իրենց հաճոյքը։</verse>
				<verse number="13">Բայց մենք միշտ Աստուծոյ գոհութիւն պէտք է յայտնենք ձեզի համար, եղբայրներ, որովհետեւ Տէրըսիրեց ձեզ։ Աստուած ձեզ ընտրեց՝ որպէս փրկութեան առաջին պտուղները, որպէսզի իր սուրբ ժողովուրդը ըլլաք Սուրբ Հոգիին միջոցաւ եւ ճշմարտութեան հաւատալով։</verse>
				<verse number="14">Աստուած ձեզ այդ փրկութեան հրաւիրեց մեր քարոզած Աւետարանով, որպէսզի մեր Տիրոջ Յիսուս Քրիստոսի փառքը ունենաք։</verse>
				<verse number="15">Ուստի, եղբայրներ, հաստատուն մնացէք եւ ամուր պահեցէք աւանդութիւնները որ սորվեցաք մեզմէ, ըլլա՛յ խօսքով, ըլլա՛յ նամակով։</verse>
				<verse number="16">Եւ մեր Տէրը ինք՝ Յիսուս Քրիստոս, եւ Աստուած՝ մեր Հայրը, որ մեզ սիրեց եւ իբրեւ շնորհք՝ մնայուն մխիթարութիւն մը եւ հաստատուն յոյս մը տուաւ մեզի,</verse>
				<verse number="17">թող սրտապնդեն եւ զօրացնեն ձեզ, որպէսզի միշտ խօսիք ու գործէք ինչ որ բարի է։</verse>
			</chapter>
			<chapter number="3">
				<verse number="1">Ի վերջոյ, եղբայրներ, աղօթեցէ՛ք մեզի համար, որպէսզի Տիրոջ խօսքին տարածման գործը արագ ընթանայ եւ ամէն տեղ փառաւոր արդիւնքի հասնի, ինչպէս ձեր մօտ եղաւ։</verse>
				<verse number="2">Աղօթեցէք նաեւ, որ Աստուած մեզ ազատէ անպատկառ եւ չար մարդոցմէ, որովհետեւ ամէնքը չեն հաւատար Աւետարանի պատգամին։</verse>
				<verse number="3">Բայց դուք վստահեցէ՛ք Տիրոջ, որ պիտի զօրացնէ ձեզ եւ հեռու պահէ Չարէն ։</verse>
				<verse number="4">Եւ Տէրը մեզի վստահութիւն կու տայ, թէ ինչ որ ձեզի պատուիրեցինք՝ կը կատարէք ու պիտի շարունակէք կատարել։</verse>
				<verse number="5">Թող Տէրը ձեր սիրտերը ուղղէ, որպէսզի ճանչնաք Աստուծոյ սէրը եւ Քրիստոսի ցուցաբերած համբերութիւնը։</verse>
				<verse number="6">Մեր Տիրոջ Յիսուս Քրիստոսի անունով կը պատուիրեմ ձեզի, եղբայրներ, որ հեռու մնաք ոեւէհաւատակից եղբօրմէ՝ որ ծուլութեամբ կ՚ապրի, եւ ո՛չ թէ այն օրինակով որ մենք ձեզի տուինք։</verse>
				<verse number="7">Որովհետեւ դուք լաւ գիտէք՝ ինչպիսի՛ օրինակ մը տուինք ձեզի, որպէսզի անոր հետեւիք։ Երբեք ծուլութեամբ չապրեցանք ձեր մօտ,</verse>
				<verse number="8">ո՛չ ալ ձրի կերպով մէկու մը հացը կերանք։ Այլ՝ քրտինքով ու տքնութեամբ գիշեր–ցերեկ կ՚աշխատէինք, ձեզմէ ոեւէ մէկուն բեռ չըլլալու համար։</verse>
				<verse number="9">Ո՛չ թէ որովհետեւ իրաւունք չունէինք մեր սնունդն ու բնակարանը ձեզմէ ստանալու, այլ՝ կ՚ուզէինք որ մեր անձերը ձեզի օրինակ դառնան եւ մեր օրինակին հետեւիք։</verse>
				<verse number="10">Արդարեւ, ձեր մօտ եղած ատեն ալ շարունակ կը պատուիրէինք ձեզի, ըսելով. «Չաշխատողը թող չուտէ»։</verse>
				<verse number="11">Մինչդեռ հիմա կը լսենք, թէ ձեզմէ ոմանք ծուլութեամբ կ՚ապրին, առանց ոեւէ գործ ընելու, միակ գործ ըրած՝ ուրիշներու գործին խառնուիլը։</verse>
				<verse number="12">Այնպիսիներուն՝ Տէր Յիսուս Քրիստոսի անունով կը պատուիրենք եւ կը խնդրենք, որ սովորական աշխատանքին վերադառնան եւ իրենց աշխատանքով իրենց հացը վաստըկին։</verse>
				<verse number="13">Սակայն դուք, եղբայրներ, բարիք գործելէ մի՛ ձանձրանաք։</verse>
				<verse number="14">Իսկ եթէ ոեւէ մէկը չհնազանդի մեր այս նամակով տուած պատուէրին, զայն նկատի առէք եւ բարեկամութիւն մի՛ ընէք հետը, որպէսզի ամչնայ։</verse>
				<verse number="15">Բայց եւ այնպէս՝ թշնամիի տեղ մի՛ դնէք, այլ իբրեւ եղբայր խրատեցէք։</verse>
				<verse number="16">Թող խաղաղութիւն պարգեւող Տէրը ինք խաղաղութիւն տայ ձեզի, ամէն ատեն եւ ամէն կերպով։ Տէրը ձեր բոլորին հետ ըլլայ։</verse>
				<verse number="17">Այս ողջոյնը ես՝ Պօղոս, իմ ձեռքովս է որ կը գրեմ։ Նամակներուս մէջ ստորագրութիւնս ա՛յս է, այսպէ՛ս է իմ գիրս։</verse>
				<verse number="18">Մեր Տիրոջ Յիսուս Քրիստոսի շնորհքը ձեր բոլորին հետ ըլլայ։</verse>
			</chapter>
		</book>
		<book number="54">
			<chapter number="1">
				<verse number="1">Ես՝ Պօղոս, որ Քրիստոս Յիսուսի առաքեալն եմ՝ մեր փրկիչ Աստուծոյ եւ մեր յոյսը եղող Քրիստոս Յիսուսի հրամանով,</verse>
				<verse number="2">քեզի՛ կը գրեմ, հաւատքի հարազատ որդիս, Տիմոթէոս։ Թող Հայրն Աստուած եւ մեր Տէրը Քրիստոս Յիսուս՝ շնորհք, ողորմութիւն եւ խաղաղութիւն պարգեւեն քեզի։</verse>
				<verse number="3">Երբ Մակեդոնիա կ՚երթայի, խնդրեցի որ Եփեսոս մնաս եւ խօսիս քանի մը հոգիներու, որպէսզի դադրին օտար վարդապետութիւններ ուսուցանելէ</verse>
				<verse number="4">եւ չզբաղին սկիզբ ու վերջ չունեցող առասպելներով եւ ազգահամարներով, որոնք վէճերու դուռ կը բանան, փոխանակ օգնելու մարդոց հաւատքին եւ Աստուծոյ ծրագրին իրականացման։</verse>
				<verse number="5">Գերագոյն պատուիրանը սէրն է. անարատ սրտէ, մաքուր խղճմտանքէ եւ անկեղծ հաւատքէն բղխած սէրը։</verse>
				<verse number="6">Շատեր այս պատուէրները մոռցած, դատարկ վիճաբանութեանց մէջ մտնելով՝</verse>
				<verse number="7">մեզի Օրէնք սորվեցնելու ելեր են, մինչդեռ ո՛չ իրենց խօսածը գիտեն, ո՛չ ալ Աստուծոյ Օրէնքը, որուն մասին այնքան վստահութեամբ կը ճառեն։</verse>
				<verse number="8">Գիտենք թէ Օրէնքը լաւ է՝ երբ պէտք եղած ձեւով գործադրուի։</verse>
				<verse number="9">Սակայն գիտենք նաեւ, թէ Օրէնքը արդարներուն համար դրուած չէ, այլ՝ անօրէններուն եւ անհնազանդներուն, ամբարիշտներուն ու մեղաւորներուն, սրբութիւնները ոտնակոխ ընողներուն ու պիղծերուն, հայր ու մայր անարգողներուն, մարդասպաններուն,</verse>
				<verse number="10">պոռնկութիւն ընողներուն, արուագէտներուն, մարդ առեւանգողներուն, ստախօսներուն, սուտ երդում ընողներուն, եւ բոլոր այն արարքներուն համար, որոնք հակառակ են իմ փոխանցած առողջ ուսուցումներուս.</verse>
				<verse number="11">պատուէրներու, որոնք համաձայն են երանելի Աստուծոյ փառքը պատմող Աւետարանին, որ ես հաւատարմօրէն քարոզեցի։</verse>
				<verse number="12">Երախտապարտ եմ մեր Տիրոջ՝ Քրիստոս Յիսուսի, որ զօրացուց զիս եւ արժանի համարեց իրեն սպասաւոր կարգելու.</verse>
				<verse number="13">զիս՝ որ նախապէս կը հայհոյէի իրեն, կը հալածէի եւ կ՚անարգէի զինք։ Բայց ինք ողորմութիւն ցոյցտուաւ ինծի, որովհետեւ առանց գիտնալու կ՚ընէի, երբ տակաւին չէի հաւատացած իրեն։</verse>
				<verse number="14">Մեր Տէրը իր շնորհքով ողողեց զիս, տալով այն հաւատքն ու սէրը որ մենք՝ Քրիստոս Յիսուսի միացածներս ունինք։</verse>
				<verse number="15">Մէկ բան որոշ է, եւ ամէն մարդ պէտք է գիտնայ, թէ Քրիստոս Յիսուս աշխարհ եկաւ մեղաւորները փրկելու համար. եւ առաջին մեղաւորը ես եմ։</verse>
				<verse number="16">Բայց Աստուած ողորմութիւն ցոյց տուաւ ինծի՝ որպէսզի Յիսուս Քրիստոսի նախ ինծի հանդէպ ցուցաբերած անսահման համբերատարութիւնը օրինակ ծառայէ բոլոր անոնց, որոնք իրեն կը հաւատան՝ յաւիտենական կեանքը ունենալու համար։</verse>
				<verse number="17">Իրեն՝ յաւիտենական Թագաւորին, անմահ եւ անտեսանելի միակ Աստուծոյն, պատիւ եւ փառք յաւիտեանս յաւիտենից. ամէն ։</verse>
				<verse number="18">Որդեա՛կս, Տիմոթէոս, հետեւեալ պատուէրը կ՚աւանդեմ քեզի, որ սկիզբէն քեզի համար եղած մարգարէական պատգամները միտքէդ չհանես, այլ անոնցմով զինուիս եւ բարի զինուորութիւն ընես,</verse>
				<verse number="19">հաւատքդ եւ խիղճդ մաքուր պահելով։ Շատեր իրենց խղճին չանսալով՝ իրենց հաւատքը կործանեցին։</verse>
				<verse number="20">Անոնցմէ են Հիմենէոսն ու Ալեքսանդրոսը, որոնք Սատանային կամքին ձգեցի, որպէսզի իրենց պատիժը կրելով՝ սորվին Աստուծոյ չհայհոյել ։</verse>
			</chapter>
			<chapter number="2">
				<verse number="1">Արդ, ամէնբանէառաջկըխնդրեմորաղօթէք, խնդրանք, պաղատանք եւ գոհութիւն մատուցանէք բոլոր մարդոց համար,</verse>
				<verse number="2">մանաւանդ թագաւորներուն եւ իշխանութեան գլուխ գտնուող բոլոր մարդոց համար, որպէսզի խաղաղ ու հանդարտ կեանք մը վարենք՝ կատարեալ աստուածպաշտութեամբ եւ պարկեշտութեամբ.</verse>
				<verse number="3">որովհետեւ ա՛յդ է բարին եւ այդ կը փափաքի Աստուած, մեր Փրկիչը,</verse>
				<verse number="4">որ կ՚ուզէ որ բոլոր մարդիկը փրկուին եւ հասնին ճշմարտութեան ճանաչումին,</verse>
				<verse number="5">թէ՝ մէկ Աստուած կայ միայն, եւ Աստուծոյ եւ մարդոց միջեւ միակ միջնորդ մը՝ Քրիստոս Յիսուս մարդը,</verse>
				<verse number="6">որ ինքզինքը իբրեւ փրկագին տուաւ բոլոր մարդոց համար։ Ատոր վկայութիւնը Աստուած տուաւ իր ատենին,</verse>
				<verse number="7">եւ նոյն այդ վկայութիւնը տալու համար է որ ես ալ քարոզիչ եւ առաքեալ կարգուեցայ, քրիստոնէական հաւատքը եւ ճշմարտութիւնը սորվեցնելու համար բոլոր հեթանոսներուն ։ Եւ Քրիստոս ինք վկայ է՝ թէ ճշմարտութիւնը կ՚ըսեմ, առանց ստելու։</verse>
				<verse number="8">Կ՚ուզեմ որ ամենուրեք, երբ այր մարդիկ աղօթքի կանգնին՝ Աստուծոյ բարձրացուցած իրենց ձեռքերը արդար գործերով լեցուն ըլլան, եւ ո՛չ թէ վրէժխնդրութեամբ եւ անիրաւութեամբ։</verse>
				<verse number="9">Նոյնպէս կ՚ուզեմ որ կիներ իրենք զիրենք զարդարեն խոնարհութեան զարդերով, ամօթխածութեամբ եւ պարկեշտութեամբ։ Ո՛չ թէ մազերու յարդարանքով կամ ոսկեղէնով, մարգարիտներով կամ սուղ զգեստներով,</verse>
				<verse number="10">այլ՝ բարի գործերով, ինչպէս որ աստուածպաշտութեամբ ապրիլ յանձն առած կիներուն կը վայելէ։</verse>
				<verse number="11">Եկեղեցական հաւաքոյթներուն՝ կիներ պէտք է սորվող ըլլան միայն, լռութեամբ եւ կատարեալ հնազանդութեամբ։</verse>
				<verse number="12">Չեմ արտօներ որ կին մը այր մարդուն սորվեցնէ կամ հեղինակութիւն բանեցնէ անոր վրայ։ Ընդհակառակը, պէտք է լուռ մնայ,</verse>
				<verse number="13">որովհետեւ նախ Ադամ էր որ ստեղծուեցաւ, եւ յետոյ միայն Եւա։</verse>
				<verse number="14">Եւ յետոյ, Ադամ չէր որ խաբուեցաւ, այլ՝ կինն էր որ խաբուելով յանցանքի մէջ ինկաւ։</verse>
				<verse number="15">Բայց եւ այնպէս՝ կինն ալ կը փրկուի զաւակներ ծնելուն համար, եթէ ապրի պարկեշտութեամբ, հաւատքով, սիրով եւ սրբութեամբ ։</verse>
			</chapter>
			<chapter number="3">
				<verse number="1">Մէկ բան որոշ է, որ եպիսկոպոսութեան ձգտողը բարիգործի է որ կը ցանկայ։</verse>
				<verse number="2">Արդ, եպիսկոպոսը պէտք է անմեղադրելի ըլլայ. մէկ կնոջ ամուսին, զուսպ, զգաստ, մեղմաբարոյ, հիւրասէր եւ ուսուցանելու ատակ։</verse>
				<verse number="3">Պէտք չէ գինեմոլ ըլլայ, ո՛չ ալ կոպիտ, այլ՝ ազնիւ. ո՛չ կռուազան եւ ո՛չ ալ դրամասէր։</verse>
				<verse number="4">Իր սեփական ընտանիքին լաւ վերակացութիւն ընող պէտք է ըլլայ. եւ ունենայ զաւակներ՝ որոնք իրեն հնազանդ ըլլան ամենայն ակնածանքով։</verse>
				<verse number="5">Այլապէս, եթէ իր սեփական ընտանիքին վերակացու չի կրնար ըլլալ, ի՞նչպէս պիտի կարենայ Աստուծոյ եկեղեցիին հոգ տանիլ։</verse>
				<verse number="6">Պէտք չէ հաւատքի մէջ նորադարձ մը ըլլայ, որպէսզի չըլլայ որ հպարտանալով՝ դատապարտութեան տակ իյնայ Սատանային պէս։</verse>
				<verse number="7">Այլ՝ պէտք է լաւ անուն ունենայ նոյնիսկ ոչ–քրիստոնեայ մարդոց մէջ, որպէսզի չըլլայ որ նախատանքի առարկայ դառնայ եւ Սատանային լարած թակարդին մէջ իյնայ։</verse>
				<verse number="8">Նոյնպէս ալ սարկաւագները. պէտք է պարկեշտ ըլլան, եւ ո՛չ թէ կեղծաւոր, գինեսէր, կամ շահամոլ։</verse>
				<verse number="9">Պէտք է մաքուր խիղճով պահեն հաւատքին յայտնեալ ճշմարտութիւնները։</verse>
				<verse number="10">Ասոնքեւս նախ պէտք է փորձուին եւ ապա միայն, եթէ անմեղադրելի ըլլան, իրենց պաշտօնին անցնին։</verse>
				<verse number="11">Անոնց կիները նոյնպէս պէտք է պարկեշտ ըլլան. ո՛չ թէ չարախօս, այլ՝ զուսպ եւ ամէն բանի մէջ վստահելի։</verse>
				<verse number="12">Սարկաւագները պէտք է մէկ կնոջ ամուսին ըլլան, եւ թէ՛ իրենց զաւակներուն եւ թէ՛ իրենց ընտանիքին լաւ վերակացու եղած ըլլան։</verse>
				<verse number="13">Որովհետեւ, լաւ ծառայութիւն ընողները թէ՛ իրենք իրենց համար վարկ կը շահին եւ թէ՛ մեծ համարձակութեամբ կրնան խօսիլ Քրիստոս Յիսուսի հանդէպ ունեցած իրենց հաւատքին մասին։</verse>
				<verse number="14">Յոյս ունիմ որ շուտով քովդ կ՚ըլլամ։ Բայց այս բաները կը գրեմ քեզի,</verse>
				<verse number="15">որպէսզի, եթէ ուշանամ, գիտնաս թէ ի՛նչպէս պէտք է շարժիս Աստուծոյ ընտանիքին մէջ, այսինքն՝ կենդանի Աստուծոյ եկեղեցիին մէջ, որ ճշմարտութեան սիւնը եւ խարիսխն է։</verse>
				<verse number="16">Եւ անհերքելիօրէն մեծ է աստուածպաշտութեան խորհուրդը, որովհետեւ Աստուած մարմինով երեւցաւ, եւ հոգիով արդարացաւ, հրեշտակներուն յայտնուեցաւ, ազգերուն մէջ քարոզուեցաւ, աշխարհի մէջ հաւատացուեցաւ, փառքով երկինք բարձրացուեցաւ։</verse>
			</chapter>
			<chapter number="4">
				<verse number="1">Բայց Սուրբ Հոգին յայտնապէս կ՚ըսէ, թէ վերջին ժամանակներուն շատեր պիտի լքեն հաւատքը, ականջ տալով մոլորեցուցիչ չար ոգիներու եւ դեւերու ուսուցումներուն,</verse>
				<verse number="2">որոնք կը քարոզուին կեղծաւոր եւ ստաբան մարդոց կողմէ, որոնց խիղճը Սատանային կնիքով խարանուած է։</verse>
				<verse number="3">Մարդիկ՝ որոնք ամուսնութիւնը կ՚արգիլեն եւ կը հրահանգեն հեռու մնալ կարգ մը ուտելիքներէ. մինչդեռ Աստուած այդ ուտելիքները ստեղծեց՝ որպէսզի հաւատացեալ եւ ճշմարտութեան ճանաչումին հասած մարդիկ շնորհակալութեամբ վայելեն զանոնք։</verse>
				<verse number="4">Արդարեւ, Աստուծոյ բոլոր ստեղծածները բարի են եւ անոնց մէջ խոտելի բան չկայ, մանաւանդ զանոնք շնորհակալութեամբ ընդունողին համար.</verse>
				<verse number="5">որովհետեւ ամէն ինչ Աստուծոյ խօսքով եւ աղօթքով կը սրբուի։</verse>
				<verse number="6">Դուն, սակայն, Քրիստոս Յիսուսի իսկական ծառան կ՚ըլլաս՝ եթէ այս խրատները հաւատացեալ եղբայրներուն տաս, եւ ինքզինքդ սնուցանես այն հաւատքով ու ճշմարիտ ուսուցումներով, որոնց հետեւող եղար։</verse>
				<verse number="7">Իսկ պառաւներու յատուկ եւ հաւատքը պղտորող առասպելներէն ամբողջութեամբ հեռո՛ւ մնա։ Ինքզինքդ աստուածպաշտութեամբ ապրելու մարզէ.</verse>
				<verse number="8">որովհետեւ եթէ մարմինի մարզանքները որոշ բաներու օգտակար են, աստուածպաշտութիւնը ամէն բանի օգտակար է, քանի կը խոստանայ կեանք տալ՝ թէ՛ այս աշխարհի եւ թէ՛ հանդերձեալին մէջ։</verse>
				<verse number="9">Մէկ բան որոշ է, եւ ամէն մարդ պէտք է գիտնայ,</verse>
				<verse number="10">թէ՝ կը տքնինք եւ նախատինք կրել յանձն կ՚առնենք՝ որովհետեւ մեր յոյսը դրած ենք կենդանի Աստուծոյ վրայ, որ բոլոր մարդոց փրկիչն է, բայց մանաւանդ հաւատացողներուն։</verse>
				<verse number="11">Այս բաները պատուիրէ եւ սորվեցուր։</verse>
				<verse number="12">Եւ որպէսզի ոեւէ մէկը քեզ չարհամարհէ՝ երիտասարդ ըլլալուդ համար, հաւատացեալներուդ օրինակ եղիր՝ խօսքովդ, վարմունքովդ, սիրովդ, հաւատքովդ եւ մաքուր կենցաղովդ։</verse>
				<verse number="13">Մինչեւ գալս հոգ տար իրենց՝ Աստուծոյ խօսքէն կարդալով, յորդորելով զիրենք եւ սորվեցնելով։</verse>
				<verse number="14">Անփոյթ մի՛ գտնուիր այն շնորհքին նկատմամբ, որ մարգարէական հոգիով քեզի տրուեցաւ, երբ երէցները ձեռք դրին քու վրադ։</verse>
				<verse number="15">Այս ըսածներուս մասին խորհէ եւ զանոնք գործի վերածելու աշխատէ, որպէսզի ամէն մարդ յայտնապէս տեսնէ քու յառաջդիմութիւնդ։</verse>
				<verse number="16">Ուշադիր եղիր՝ թէ՛ դուն քեզի եւ թէ՛ սորվեցուցածիդ, եւ միշտ ալ այդպէ՛ս մնա, գիտնալով որ այդ ձեւով ո՛չ միայն ինքզինքդ կը փրկես, այլ նաեւ բոլոր քեզ լսողները։</verse>
			</chapter>
			<chapter number="5">
				<verse number="1">Երբեք խստութեամբ մի՛ յանդիմաներ ծեր մէկը, այլ՝ մեղմութեամբ յորդորէ զայն, ինչպէս հօրդ պիտի ընէիր։ Երիտասարդները եղբօրդ տեղը սեպէ,</verse>
				<verse number="2">պառաւները՝ մօրդ, իսկ երիտասարդուհիները քրոջդ տեղը դիր եւ ամենայն մաքրութեամբ մօտեցիր անոնց։</verse>
				<verse number="3">Պատուէ եւ խնամէ ա՛յն այրիները՝ որոնք իսկապէս որբեւայրի են։</verse>
				<verse number="4">Իսկ երբ այրի մը զաւակներ ու թոռներ ունի, պէտք է անո՛նք նային իրեն, որպէսզի սորվին բարեպաշտութիւնը նախ տան մէջ կիրարկել՝ ծնողներէն իրենց տրուած խնամքին փոխարէն հոգ տանելով անոնց, որովհետեւ Աստուծոյ համար ա՛յդ է իրաւ եւ ընդունելի բարեպաշտութիւնը։</verse>
				<verse number="5">Իսկական այրին ան է՝ որ մէկը չունի, յոյսը միայն Աստուծոյ վրայ դրած է եւ գիշեր–ցերեկ աղօթքով ու խնդրանքով կ՚անցընէ իր ժամանակը։</verse>
				<verse number="6">Իսկ հանգստութիւն ու վայելք փնտռող այրին կենդանի մեռած մըն է արդէն։</verse>
				<verse number="7">Այնպիսիներուն այս պատուէրները տուր, որպէսզի անարատ ըլլան։</verse>
				<verse number="8">Իսկ մէկը՝ որ իրեններուն եւ մանաւանդ իր ընտանիքի անդամներուն հոգ չի տանիր, այնպիսին իր հաւատքը ուրացած մըն է, շատ աւելի գէշ՝ քան անհաւատ մը։</verse>
				<verse number="9">Այրի սեպէ միայն այն կիները՝ որոնք վաթսունը անց են, մէկ անգամ ամուսնացած,</verse>
				<verse number="10">եւ բարի գործերով վկայուած են, այսինքն՝ զաւակներ մեծցուցած, հիւրասէր եղած, ճամբորդ հաւատացեալներուն խոնարհաբար ծառայած, նեղութեան մէջ եղողներուն օգնած, եւ իրենք զիրենք ամբողջութեամբ բարեգործութեան տուած են։</verse>
				<verse number="11">Բայց երիտասարդ այրիները մերժէ. որովհետեւ երբ իրենց ցանկութիւնները արթննան՝ ամուսնանալ կ՚ուզեն եւ Քրիստոսի դէմ կը դառնան,</verse>
				<verse number="12">եւ դատապարտութեան կ՚ենթարկուին, որովհետեւ կ՚արհամարհեն անոր հաւատարիմ մնալու իրենց սկզբնական յանձնառութիւնը։</verse>
				<verse number="13">Միաժամանակ, ծուլութեան վարժուելով՝ կը սկսին տունէ տուն շրջիլ, եւ ո՛չ միայն ծոյլ, այլ նաեւ բամբասող ու հետաքրքիր կը դառնան, եւ իրենց գործը չեղած բաներու մասին կը խօսին։</verse>
				<verse number="14">Հետեւաբար, կ՚ուզեմ որ երիտասարդ այրիները ամուսնանան, զաւակներ ծնանին, տուն պահեն, եւ ոեւիցէ առիթ չտան որ Հակառակորդը չարախօսէ.</verse>
				<verse number="15">որովհետեւ արդէն իսկ ոմանք Սատանային հետեւելով խոտորեցան։</verse>
				<verse number="16">Իսկ եթէ ոեւէ հաւատացեալ իր ընտանիքին մէջ այրիներ ունի՝ թող ի՛նք նայի անոնց, որպէսզի եկեղեցին չծանրաբեռնուի եւ կարենայ իսկական այրիներուն հոգ տանիլ։</verse>
				<verse number="17">Այն երէցները որոնք լաւ վերակացութիւն կ՚ընեն եկեղեցիին՝ կրկնակի վարձատրութեան արժանի թող նկատուին, մանաւանդ անոնք՝ որոնք կ՚աշխատին թէ՛ քարոզելով եւ թէ՛ ուսուցանելով։</verse>
				<verse number="18">Որովհետեւ Օրէնքի գիրքը կ՚ըսէ. «Կալին մէջ աշխատող եզին դունչը մի՛ կապեր»։ Եւ՝ «Մշակը իր վարձքին արժանի է»։</verse>
				<verse number="19">Ոեւէ երէցի մասին եղած ամբաստանութիւն մի՛ ընդունիր, առանց երկրորդ կամ երրորդ վկաներ լսելու։</verse>
				<verse number="20">Իսկ այն երէցները որոնք մեղանչած են՝ բոլորին ներկայութեան յանդիմանէ, որպէսզի մնացեալները վախնան։</verse>
				<verse number="21">Աստուծոյ, Յիսուս Քրիստոսի եւ ընտրեալ հրեշտակներու վկայութեամբ՝ կոչ կ՚ընեմ քեզի, որ այս կանոնները պահես առանց կանխակալ կարծիքներով շարժելու եւ առանց խտրութիւն դնելու։</verse>
				<verse number="22">Մի՛ աճապարեր ոեւէ մէկուն վրայ ձեռք դնելու, որպէսզի ուրիշներու մեղքերուն բաժնեկից չդառնաս։ Ինքզինքդ անարա՛տ պահէ։</verse>
				<verse number="23">Ասկէ ետք պարզ ջուր մի՛ խմեր, այլ քիչ մը գինի խառնէ՝ ստամոքսիդ համար, քանի յաճախակիօրէն կը հիւանդանաս։</verse>
				<verse number="24">Ինչպէս որ շատ մը մարդոց մեղքերը յայտնի կ՚երեւին, նոյնիսկ ոեւէ դատաստանէ առաջ, իսկ ուրիշներու պարագային ե՛տքը կը յայտնուին,</verse>
				<verse number="25">նոյնպէս ալ բարի գործերը յայտնի կ՚երեւին, եւ նոյնիսկ անոնք որ անմիջականօրէն յայտնի չեն երեւիր՝ չեն կրնար ծածուկ մնալ։</verse>
			</chapter>
			<chapter number="6">
				<verse number="1">Անոնք որ ծառայութեան լուծին տակ են՝ թող բացարձակ յարգանք ցոյց տան իրենց տէրերուն, որպէսզի Աստուծոյ անունը եւ Քրիստոսի ուսուցումները հայհոյութեան առարկայ չդառնան։</verse>
				<verse number="2">Իսկ անոնք որոնք քրիստոնեայ տէրեր ունին, Քրիստոսով եղբայր ըլլալնուն համար թող չարհամարհեն զանոնք. ընդհակառակը, թող աւելի՛ ծառայեն, քանի իրենց ծառայութենէն օգտուողները հաւատակիցներ են եւ սիրելի։ Այս բաները սորվեցուր եւ յանձնարարէ։</verse>
				<verse number="3">Իսկ ով որ տարբեր բան կը սորվեցնէ եւ կարեւորութիւն չի տար մեր Տիրոջ Յիսուս Քրիստոսի ողջմիտ խօսքերուն, ոչ ալ աստուածպաշտութեան վրայ հիմնուած ուսուցումներուն,</verse>
				<verse number="4">այնպիսին հպարտութեամբ կուրցած մըն է, որ ոչինչ գիտէ։ Խնդիրներ եւ վէճեր ստեղծելու հիւանդութիւնը ունի. եւ ատկէ ծնունդ կ՚առնեն՝ նախանձը, հակառակասիրութիւնը, հայհոյութիւնը, չար կասկածները,</verse>
				<verse number="5">եւ անվերջ բաղխումները՝ միտքով ապականած եւ ճշմարտութենէն հեռացած մարդոց միջեւ, որոնք կը կարծեն թէ կրօնքը շահի աղբիւր է։ Այդպիսիներէն հեռո՛ւ կեցիր։</verse>
				<verse number="6">Կրօնքը շահի մեծ աղբիւր է, այո՛, իր ունեցածով գոհանալ գիտցողին համար։</verse>
				<verse number="7">Արդարեւ, մեզի հետ ոեւէ բանչբերինք աշխարհ, եւ ոեւէ բան պիտի չկարենանք տանիլ մեզի հետ։</verse>
				<verse number="8">Եթէ ուտելիք եւ հագնելիք ունինք՝ անոնցմով բաւարարուինք։</verse>
				<verse number="9">Իսկ անոնք որ հարստանալ կ՚ուզեն՝ փորձութեան եւ թակարդի մէջ կ՚իյնան։ Կը բռնուին շատ մը անմիտ ու վնասակար ցանկութիւններով, որոնք մարդիկը մահուան եւ կորուստի անդունդը կը գլորեն։</verse>
				<verse number="10">Որովհետեւ բոլոր չարիքներու արմատը դրամասիրութիւնն է։ Շատեր դրամ դիզելու ձգտելով՝ հաւատքէն շեղեցան եւ իրենք զիրենք տանջեցին բազմաթիւ ցաւերով։</verse>
				<verse number="11">Սակայն դո՛ւն, ո՜վ մարդ Աստուծոյ, այդպիսի բաներէ հեռու փախիր, եւ հետամուտ եղիր՝ արդարութեան, աստուածպաշտութեան, հաւատքի, սիրոյ, համբերութեան եւ հեզութեան։</verse>
				<verse number="12">Հաւատքի բարի պատերազմը մղէ, ամուր կառչէ յաւիտենական կեանքին, որուն քեզ հրաւիրեց Աստուած, եւ որ դուն դաւանեցար գեղեցիկ դաւանութեամբ մը, բազմաթիւ վկաներու ներկայութեան։</verse>
				<verse number="13">Կը պատուիրեմ քեզի՝ Աստուծոյ առջեւ, որ բոլորին կեանք կու տայ, եւ Յիսուս Քրիստոսի առջեւ, որ Պոնտացի Պիղատոսին դիմաց իր հաւատքին վկայութիւնը տուաւ գեղեցիկ դաւանութեամբ մը,</verse>
				<verse number="14">որ այս պատուիրանները պահես զգուշութեամբ եւ հաւատարմօրէն, մինչեւ որ մեր Տէրը Յիսուս Քրիստոս երկրորդ անգամ յայտնուի ։</verse>
				<verse number="15">Այդ յայտնութիւնը իր ատենին պիտի կատարէ Աստուած ինք, ան՝ որ երանելին է եւ միակ հզօրը, թպգպւորներու Թպգպւորը եւ տէրերու Տէրը,</verse>
				<verse number="16">միակը՝ որ անմահ է. ան՝ որ անմատչելի լոյսին մէջ կը բնակի. զոր մարդոցմէ ո՛չ ոք տեսած է եւ ոչ ոք ալ կրնայ տեսնել։ Յաւիտեան անո՛րն են պատիւն ու զօրութիւնը։ Ամէն ։</verse>
				<verse number="17">Այս աշխարհի հարուստներուն պատուիրէ որ շատ չհպարտանան եւ անկայուն հարստութեան չվստահին, այլ՝ վստահին Աստուծոյ, որ ամէն ինչ առատօրէն կու տայ մեզի, որպէսզի վայելենք։</verse>
				<verse number="18">Պատուիրէ որ բարիք գործեն, լաւ գործերով հարստանան, եւ ըլլան առատաձեռն, սիրալիր եւ իրենց ունեցածով ուրիշներուն օգնելու պատրաստ։</verse>
				<verse number="19">Այդպիսով իրենք իրենց համար կ՚ամբարեն գանձ մը՝ որով ամուր հիմ նետած կ՚ըլլան հանդերձեալին մէջ, ճշմարիտ կեանքը ձեռք ձգելու համար։</verse>
				<verse number="20">Ո՜վ Տիմոթէոս, պահէ՛ քեզի վստահուած աւանդը, հեռու մնալով շինծու եւ դատարկ տեսութիւններէն եւ կեղծ գիտութեան անունով կատարուած բանավէճերէն։</verse>
				<verse number="21">Շատեր այդ տեսութիւնները իւրացնելով՝ հաւատքէն շեղեցան։ Աստուծոյ շնորհքը քու հետդ ըլլայ։</verse>
			</chapter>
		</book>
		<book number="55">
			<chapter number="1">
				<verse number="1">Ես՝ Պօղոս, որ Աստուծոյ կամքով Յիսուս Քրիստոսի առաքեալը եղայ՝ որպէսզի քարոզեմ իր խոստացած կեանքը, որ մենք՝ Քրիստոս Յիսուսի միացողներս ունինք,</verse>
				<verse number="2">քեզի՛ կը գրեմ, ո՛վ Տիմոթէոս, իմ սիրելի որդիս։ Թող Հայրն Աստուած եւ մեր Տէրը Քրիստոս Յիսուս շնորհք, ողորմութիւն եւ խաղաղութիւն պարգեւեն քեզի։</verse>
				<verse number="3">Երախտապարտ եմ Աստուծոյ, որուն կը ծառայեմ մաքուր խիղճով, ինչպէս իմ նախահայրերս ծառայած են. եւ գիշեր–ցերեկ աղօթքներուս մէջ անդադար կը յիշեմ քեզ,</verse>
				<verse number="4">եւ կը փափաքիմ քեզ տեսնել — մանաւանդ երբ կը վերյիշեմ բաժանման պահուն թափած արցունքներդ— որպէսզի սիրտս ուրախութեամբ լեցուի։</verse>
				<verse number="5">Կը մտաբերեմ այն անկեղծ հաւատքը որ քու մէջդ տեսայ. որ նախ մեծ մօրդ՝ Լաւոդիայի եւ մօրդ՝ Եւնիկէի մէջ գտած էի, եւ համոզուած եմ որ քու մէջդ ալ կայ։</verse>
				<verse number="6">Այդ պատճառով ալ կը յիշեցնեմ քեզի, որ բոցավառ պահես այն շնորհքը որ Աստուած քեզի տուաւ՝ երբ քեզ ձեռնադրեցի ։</verse>
				<verse number="7">Որովհետեւ Աստուած իր Հոգին մեզի տուաւ՝ որպէսզի մեր վախկոտութիւնը յաղթահարենք եւ զօրանանք, սիրով լեցուինք եւ զգաստ կեանք մը վարենք։</verse>
				<verse number="8">Հետեւաբար մի՛ վախնար մեր Տիրոջ մասին վկայութիւն տալու. մի՛ վախնար նաեւ խօսելու իմ մասիս, որ Տիրոջ համար բանտարկուած եմ։ Այլ՝ ինծի պէս յանձն առ Աւետարանին սիրոյն չարչարուիլ, որքան որ կարողութիւն տայ Աստուած,</verse>
				<verse number="9">ան՝ որ մեզ փրկեց եւ իր սուրբ ժողովուրդը ըլլալու հրաւիրեց մեզ, ո՛չ թէ մեր արժանիքներուն համար, այլ՝ իր ծրագրին համաձայն եւ այն շնորհքին՝ որ մեզի տրուած էր Քրիստոս Յիսուսի միջոցաւ, յաւիտենական ժամանակներէն իսկ առաջ։</verse>
				<verse number="10">Այդշնորհքը այժմմեզի յայտնուեցաւ երեւումովը մեր Փրկչին՝ Յիսուս Քրիստոսի, որ մահուան իշխանութիւնը խափանեց եւ իր տուած աւետիսով անմահական կեանքը յայտնեց ։</verse>
				<verse number="11">Աստուած զիս առաքեալ եւ հեթանոսներուն ուսուցիչ կարգեց, որպէսզի այդ աւետիսը տամ անոնց.</verse>
				<verse number="12">եւ ա՛յդ է պատճառը որ այս չարչարանքները կը կրեմ։ Բայց այդ չարչարանքները բնաւ զիս չեն վախցներ, որովհետեւ կը ճանչնամ Փրկիչս, որուն վստահած եմ, եւ համոզուած եմ՝ թէ ինք ինծի վստահուած այդ աւանդը պիտի պահէ մինչեւ դատաստանի օրը։</verse>
				<verse number="13">Դուն քեզի օրինակ ունեցիր այն ողջմիտ ուսուցումները որ ինձմէ լսեցիր, այն հաւատքով եւ սիրով՝ որ մենք՝ Քրիստոս Յիսուսի միացածներս ունինք։</verse>
				<verse number="14">Քեզի վստահուած բարի աւանդը պահէ Սուրբ Հոգիին օգնութեամբ, որ մեր մէջ կը բնակի։</verse>
				<verse number="15">Կ՚ուզեմ որ գիտնաս, թէ Ասիա նահանգի բոլոր եղբայրները լքեցին զիս, որոնց մէջ՝ նաեւ Ֆիգելոսն ու Հերմոգենէսը։</verse>
				<verse number="16">Գալով Ոնեսիֆորոսին, թող Աստուած ի՛նք վարձատրէ անոր ընտանիքը, որովհետեւ բազմաթիւ անգամներ զիս ուրախացուց։ Չվախցաւ բանտ գալու,</verse>
				<verse number="17">այլ՝ հազիւ Հռոմ հասած՝ ջանաց փնտռել եւ գտաւ զիս։</verse>
				<verse number="18">Թող Աստուած ինք վարձատրէ զայն դատաստանի օրը։ Իսկ թէ ո՛րքան ծառայութիւն մատուցանեց ինծի Եփեսոսի մէջ, դուն ինքդ շատ լաւ գիտես։</verse>
			</chapter>
			<chapter number="2">
				<verse number="1">Հետեւաբար դուն, որդեա՛կս, Քրիստոս Յիսուսի շնորհքովը զօրացիր,</verse>
				<verse number="2">եւ այն՝ ինչ որ ես սորվեցուցի բազմաթիւ վկաներու ներկայութեան, նոյն բաները աւանդէ այնպիսի վստահելի մարդոց, որոնք կարող ըլլան ուրիշներուն ալ սորվեցնելու։</verse>
				<verse number="3">Իբրեւ Քրիստոս Յիսուսի հաւատարիմ մէկ զինուորը, պատրաստ եղիր իրեն պէս չարչարուելու։</verse>
				<verse number="4">Զինուորական ծառայութիւն ընողը քաղաքացիական զբաղումներէն հեռու կը մնայ, իր զօրավարին աչքը մտնելու համար։</verse>
				<verse number="5">Նոյնպէս ալ, ոեւէ մարզիկ մրցանակին չի կրնար տիրանալ՝ եթէ դրուած կանոններուն համաձայն չմրցի։</verse>
				<verse number="6">Ծանր աշխատանքը տանող հողագործը նախ ի՛նք արժանի է արտին բերքէն վայելելու։</verse>
				<verse number="7">Հասկցի՛ր ինչ որ ըսել կ՚ուզեմ, որովհետեւ Տէրը քեզի իմաստութիւն պիտի տայ որ հասկնաս ամէն ինչ։</verse>
				<verse number="8">Յիշէ՛ մեռելներէն յարութիւն առած Քրիստոս Յիսուսը, որ Դաւիթի սերունդէն էր, իմ քարոզած Աւետարանիս համաձայն։</verse>
				<verse number="9">Այդ Աւետարանին համար է որ կը չարչարուիմ ահա եւ նոյնիսկ բանտարկուած ալ եմ, չարագործի մը պէս։ Սակայն Աստուծոյ խօսքը կարելի չէ բանտարկել։</verse>
				<verse number="10">Ատոր համար ալ ամէն բանի կը համբերեմ՝ Աստուծոյ ընտրեալներուն սիրոյն, որպէսզի անոնք եւս Քրիստոս Յիսուսի միանալով՝ հասնին փրկութեան եւ յաւիտենական փառքին ։</verse>
				<verse number="11">Մէկ բան որոշ է.– Եթէ Քրիստոսի հետ մեռանք՝ իրեն հետ ալ պիտի ապրինք։</verse>
				<verse number="12">Եթէ համբերենք՝ իրեն հետ ալ պիտի թագաւորենք։ Եթէ զինք ուրանանք՝ ինքն ալ մեզ պիտի ուրանայ։</verse>
				<verse number="13">Եթէ նոյնիսկ մենք հաւատարիմ չմնանք՝ ինքհաւատարիմ կը մնայ, որովհետեւ չի կրնար ինքզինքին հակասել։</verse>
				<verse number="14">Բոլորին յիշեցուր այս բաները, եւ Աստուծոյ ներկայութեան պահանջէ իրենցմէ՝ որ իրարու հետ վէճ ու կռիւ չընեն. բան մը, որ օգուտ չունենալէն զատ՝ լսողներուն ալ հաւատքը կը քանդէ։</verse>
				<verse number="15">Ջանա՛ Աստուծոյ աչքին ընտիր ըլլալ, այնպիսի մշակ մը՝ որ իր գործերուն համար ամչնալիք բան մը չունի, որպէս մէկը՝ որ ուղիղ կերպով կ՚ուսուցանէ Աստուծոյ ճշմարիտ պատգամը։</verse>
				<verse number="16">Հեռո՛ւ կեցիր հաւատքի ճշմարտութիւնները խեղաթիւրող պարապ վիճաբանութիւններէ, որոնք հետզհետէ մարդիկը Աստուծմէ հեռացնելու կը ծառայեն միայն։</verse>
				<verse number="17">Այդպիսի խօսքերու ձգած թոյնը քաղցկեղի պէս կը կրծէ մարդս։ Այդպիսի խեղաթիւրող վիճասէրներ էին Հիմենէոս եւ Ֆիլետոս,</verse>
				<verse number="18">որոնք ճշմարտութենէն շեղեցան եւ շատերու հաւատքը քանդեցին, ըսելով՝ թէ մեռելներու յարութիւնը արդէն տեղի ունեցած է։</verse>
				<verse number="19">Բայց Աստուծոյ դրած հաստատուն հիմը կանգուն կը մնայ։ Անոր վրայգրուած է. « Տէրը կը ճանչնայ անոնք՝ որոնք իրն են», եւ «Ով որ Տիրոջ անունը կը կրէ՝ թող հեռու մնայ անիրաւ գործերէ»։</verse>
				<verse number="20">Մեծ տունի մը մէջ միայն ոսկիէ եւ արծաթէ անօթներ չեն ըլլար, այլ նաեւ փայտէ ու կաւէ անօթներ։ Յստակ է՝ թէ առաջինները թանկագին են, իսկ միւսները՝ անարժէք։</verse>
				<verse number="21">Արդ, ով որ ինքզինք մաքրէ նման մեղքերէ, Տիրոջ համար թանկագին անօթ մը կը դառնայ, մաքուր եւ պատրաստ՝ ամէն տեսակի բարի ծառայութիւն մատուցանելու։</verse>
				<verse number="22">Երիտասարդական ցանկութիւններէն փախի՛ր, եւ արդարութեան, հաւատքի, սիրոյ, խաղաղութեան ու սրբութեան հետամուտ եղիր, անոնց պէս՝ որոնք մաքուր սրտով կ՚աղօթեն Աստուծոյ։</verse>
				<verse number="23">Յիմար եւ անօգուտ վէճերէ հրաժարէ՛, գիտնալով որ անոնցմէ կռիւներ կը ծագին։</verse>
				<verse number="24">Աստուծոյ ծառան պէտք չէ կռուի, այլ պէտք է հեզ ըլլայ բոլորին հանդէպ, կարող ըլլայ Աւետարանը սորվեցնելու, ներողամիտ ըլլայ՝</verse>
				<verse number="25">որպէսզի քաղցրութեամբ խրատէ հակառակողները, որովհետեւ Աստուած միշտ ալ առիթ կու տայ որ անոնք դառնան իրենց սխալէն եւ ճշմարտութիւնը ճանչնան,</verse>
				<verse number="26">եւ զգաստանալով՝ դուրս գան Սատանային որոգայթներէն, որոնց մէջ բռնուած՝ անոր կամքը կը կատարեն։</verse>
			</chapter>
			<chapter number="3">
				<verse number="1">Սա՛ եւս գիտցիր, թէ վերջին օրերունդժուար ժամանակներ պիտի գան,</verse>
				<verse number="2">որովհետեւ մարդիկ պիտի դառնան անձնասէր, դրամապաշտ, ամբարտաւան, հպարտ, հայհոյիչ, ծնողներուն անհնազանդ, ապերախտ, սրբութիւնները ոտնակոխող,</verse>
				<verse number="3">տմարդի, անգութ, չարախօս, անհանդուրժող, դաժան, բարիին թշնամի,</verse>
				<verse number="4">մատնիչ, անպատկառ, գոռոզ, եւ աւելի հեշտանքը սիրող՝ քան զԱստուած։</verse>
				<verse number="5">Երեւութապէս աստուածապաշտ են անոնք, բայց խորքին մէջ չեն հաւատար աստուածպաշտութեան զօրութեան։ Զգուշացի՛ր անոնցմէ։</verse>
				<verse number="6">Անոնց մէջ կան նաեւ այնպիսիներ, որոնք տունէ տուն կը մտնեն եւ իրենցմով կը հրապուրեն մեղքերով ծանրաբեռնուած եւ զանազան ցանկութիւններէ բռնուած թեթեւաբարոյ կիները,</verse>
				<verse number="7">որոնք միշտ կ՚ուզեն գիտնալ, բայց երբեք ճշմարիտ գիտութեան չեն հասնիր։</verse>
				<verse number="8">Այնպէս ինչպէս Եանէս եւ Եամբրէս մոգերը Մովսէսի հակառակեցան, միտքով ապականած եւ հաւատքով սնանկ այս մարդիկն ալ ճշմարտութեան կը հակառակին։</verse>
				<verse number="9">Բայց իրենց յաջողութիւնը երկար չի տեւեր, որովհետեւ իրենց անմտութիւնը շուտով յայտնի պիտի ըլլայ բոլորին, ճիշդ ինչպէս այն երկուքինը եղաւ։</verse>
				<verse number="10">Բայց դուն կառչած մնա իմ ուսուցումիս, կեանքի օրինակիս, յօժարութեանս, հաւատքիս, համբերատարութեանս, սիրոյս եւ յարատեւութեանս, որոնք ցուցաբերեցի՝ նոյնիսկ հալածանքներուս եւ չարչարանքներուս մէջ։</verse>
				<verse number="11">Գիտես թէ ի՛նչ պատահեցաւ ինծի Անտիոքի, Իկոնիոնի եւ Լիստրայի մէջ. թէ ի՛նչպիսի հալածանքներ կրեցի, եւ այդ բոլորէն Տէրը զիս ազատեց։</verse>
				<verse number="12">Նոյնպէս, բոլոր անոնք որոնք կ՚ուզեն աստուածպաշտութեամբ Քրիստոս Յիսուսի միացած ապրիլ, անպայման հալածանքներու պիտի ենթարկուին։</verse>
				<verse number="13">Իսկ չար եւ խաբեբայ մարդիկ աւելի եւս պիտի յառաջանան չարութեան մէջ. իրենք մոլորած՝ ուրիշներն ալ պիտի մոլորեցնեն։</verse>
				<verse number="14">Բայց դուն հաստա՛տ կեցիր քու սորված բաներուդ վրայ, որոնց ճշմարտութեան վստահ ես, որովհետեւ գիտես թէ որոնցմէ սորվեցար։</verse>
				<verse number="15">Եւ արդէն մանուկ հասակէդ գիտես Սուրբ գիրքերը, որոնք զօրութիւնը ունին քու միտքդ իմաստութեան բանալու՝ որպէսզի Քրիստոս Յիսուսի հաւատաս եւ փրկուիս։</verse>
				<verse number="16">Աստուծոյ ներշնչումով գրուած բոլոր Սուրբ գիրքերը օգտակար են՝ թէ՛ ճշմարտութիւնը ուսուցանելու եւ թէ՛ սխալը հերքելու, մարդս ճիշդ ճամբու մէջ դնելու եւ արդար կեանքի մը դաստիարակութիւնը տալու համար.</verse>
				<verse number="17">որպէսզի Աստուծոյ նուիրուած մարդը կատարեալ ըլլայ, ամէն տեսակի բարի գործերու պատրաստ։</verse>
			</chapter>
			<chapter number="4">
				<verse number="1">Ուստի, հետեւեալ պատուէրըկու տամ քեզի՝Աստուծոյ եւ Յիսուս Քրիստոսի ներկայութեան, որ ողջերն ու մեռածները պիտի դատէ իր յայտնութեան օրը, երբ իր թագաւորութեամբը գայ.–</verse>
				<verse number="2">Աստուծոյ խօսքը քարոզէ եւ զայն յայտարարէ ամէն առիթով, առանց պատեհութիւնը կամ անպատեհութիւնը խորհելու, սխալները ուղղէ, եւ սաստէ կամ յորդորէ՝ մեծ համբերատարութեամբ ուսուցանելով։</verse>
				<verse number="3">Որովհետեւ ժամանակ պիտի գայ, երբ մարդիկ ականջ պիտի չկախեն առողջ վարդապետութեան, այլ՝ իրենց սեփական ցանկութիւններուն համապատասխանող եւ զիրենք հաճոյացնող բաներու մասին խօսող ուսուցիչներ պիտի փնտռեն։</verse>
				<verse number="4">Պիտի չուզեն ճշմարտութիւնը լսել, եւ առասպելներու ականջ տալով պիտի կորսուին։</verse>
				<verse number="5">Բայց դուն միշտ արթուն եղիր, նեղութիւններու համբերէ, աւետարանիչի քու գործդ ըրէ եւ ծառայութիւնդ իր աւարտին հասցուր։</verse>
				<verse number="6">Որովհետեւ ես արդէն իսկ կեանքս իբրեւ զոհ Աստուծոյ նուիրած եմ եւ այս աշխարհէն մեկնումիս ժամանակն ալ մօտեցած է։</verse>
				<verse number="7">Բարի պատերազմը մղեցի, կեանքիս ընթացքը աւարտեցի, հաւատքը պահեցի։</verse>
				<verse number="8">Ասկէ ետք ինծի կը մնայ միայն սպասել արդարութեան պսակին, որ Տէրը, արդար Դատաւորը, իբրեւ հատուցում՝ ինծի պիտի տայ դատաստանի օրը։ Եւ պիտի տայո՛չ միայն ինծի, այլ նաեւ բոլոր անոնց՝ որոնք սիրով կը սպասեն Տիրոջ յայտնուելուն ։</verse>
				<verse number="9">Ջանա՛ շուտով քովս գալ,</verse>
				<verse number="10">որովհետեւ Դեմասը այս աշխարհը նախընտրելով՝ զիս լքեց եւ Թեսաղոնիկէ գնաց։ Կրեսկէսը Գաղատիա գնաց, Տիտոսը՝ Դալմատիա։</verse>
				<verse number="11">Միայն Ղուկասը կայ քովս։ Մարկոսը ա՛ռ հետդ բեր, որովհետեւ ինծի օգտակար է Աստուծոյ ծառայութեան մէջ։</verse>
				<verse number="12">Տիքիկոսը Եփեսոս ղրկեցի։</verse>
				<verse number="13">Երբ գաս՝ հետդ բեր այն վերարկուն, որ Տրովադա ձգեցի, Կարպոսին քով։ Հետդ բեր նաեւ գիրքերս, մանաւանդ մագաղաթները։</verse>
				<verse number="14">Դպրբին Ալեքսպնդրոսը շպտ չարիք հասցուցինծի. թող Տէրը իր գործերուն համաձայն հատուցանէ իրեն։</verse>
				<verse number="15">Զգուշացի՛ր իրմէ, որովհետեւ կատաղի կերպով դէմ կեցաւ մեր քարոզութեան։</verse>
				<verse number="16">Առաջին դատավարութեանս ոեւէ մէկը թիկունք չկանգնեցաւ ինծի. բոլորն ալ զիս լքեցին։ Աստուած թող իրենց մեղք չհամարէ ատիկա։</verse>
				<verse number="17">Բայց Տէրը օգնեց ինծի եւ զօրացուց զիս, որպէսզի ինձմով իր խօսքին քարոզութիւնը կատարուի եւ բոլոր հեթանոսները լսեն զայն։ Աստուած զիս ազատեց ստոյգ մահուընէ,</verse>
				<verse number="18">եւ ամէն չարիքէ պիտի ազատէ եւ պիտի փրկէ զիս, իր երկնաւոր արքայութիւնը հասցնելով։ Փա՜ռք իրեն, յաւիտեանս յաւիտենից։ Ամէն ։</verse>
				<verse number="19">Բարեւներս տուր Պրիսկային եւ Ակիլասին, եւ Ոնեսիֆորոսի ընտանիքին։</verse>
				<verse number="20">Երաստոսը Կորնթոս մնաց, իսկ Տրոֆիմոսը Միլետոս ձգեցի, հիւանդ վիճակի մէջ։</verse>
				<verse number="21">Ջանա՛ձմեռը վրայ չհասած գալ։ Քեզի բարեւ ունին Եւբուլոսը, Պուդէսը, Լինոսը եւ Կլաւդիան, ինչպէս նաեւ բոլոր քրիստոնեայ եղբայրները։</verse>
				<verse number="22">Տէր Յիսուս Քրիստոս քու հետդ ըլլայ։ Աստուծոյ շնորհքը հետդ ըլլայ։</verse>
			</chapter>
		</book>
		<book number="56">
			<chapter number="1">
				<verse number="1">Ես, Պօղոս, Աստուծոյ ծառան եւ Յիսուս Քրիստոսի առաքեալը, կոչուած եմ Աստուծոյ ընտրեալները բերելու հաւատքի եւ ճշմարտութեան ճանաչումին, այն ճշմարտութեան՝ որ աստուածպաշտութեամբ կը գտնուի,</verse>
				<verse number="2">որպէսզի յաւիտենական կեանքի յոյսը ունենան։ Յաւիտենական ժամանակներէն իսկ առաջ՝ անսուտն Աստուած ինք խոստացաւ այդ կեանքը,</verse>
				<verse number="3">իսկ հիմա՝ յարմար ժամանակը հասած համարելով՝ այդ խոստումը յայտնեց իր Աւետարանով, որուն քարոզութեան կոչուեցայ մեր փրկիչ Աստուծոյն հրամանով։</verse>
				<verse number="4">Ո՛վ Տիտոս, մեր հասարակաց հաւատքի ճամբով իմ հարազատ որդիս, թող Հայրն Աստուած եւ մեր փրկիչը Քրիստոս Յիսուս շնորհք եւ խաղաղութիւն պարգեւեն քեզի։</verse>
				<verse number="5">Քեզ Կրետէ թողուցի, որպէսզի եկեղեցիին պէտքերը հոգաս եւ զայն կազմակերպես՝ իւրաքանչիւր քաղաքի մէջ երէցներ կարգելով, ինչպէս որ քեզի պատուիրեցի։</verse>
				<verse number="6">Երիցութեան թեկնածուն պէտք է անմեղադրելի ըլլայ, մէկ կնոջ այր ըլլայ եւ հաւատացեալ զաւակներ ունենայ, որոնք անառակութեամբ եւ անհնազանդութեամբ ամբաստանուած չըլլան։</verse>
				<verse number="7">Արդարեւ, եպիսկոպոսը՝ որպէս Աստուծոյ տնտես՝ պէտք է անմեղադրելի ըլլայ։ Պէտք չէ յանդուգն, բարկացող, գինեմոլ, կռուազան կամ շահամոլ ըլլայ,</verse>
				<verse number="8">այլ՝ հիւրասէր, բարին սիրող, զուսպ, արդար, մաքուր եւ ժուժկալ։</verse>
				<verse number="9">Պէտք է ամրօրէն պահէ իր սորված վստահելի վարդապետութիւնը, որպէսզի կարենայ ուղիղ ուսուցումով յորդորել ուրիշները եւ յանդիմանել հակառակորդները։</verse>
				<verse number="10">Որովհետեւ բազմաթիւ անհնազանդներ, դատարկախօսներ եւ միտք պղտորողներ կան, մանաւանդ հրէութենէ դարձածներուն մէջ,</verse>
				<verse number="11">որոնց բերանը պէտք է փակել, որովհետեւ անոնք ամբողջ տուներ կը քանդեն, շահամոլութենէ տարուած ուսուցանելով բաներ, որ պէտք չէ ուսուցանել։</verse>
				<verse number="12">Իրենցմէ մէկը, որ իրենց կողմէ մարգարէ ճանչցուած էր, ըսած է.– «Կրետացիները մշտական ստախօսներ են, վայրի գազաններու պէս անգործ ու պորտաբոյծ»։</verse>
				<verse number="13">Եւ շատ շիտակ է այս վկայութիւնը։ Այդ պատճառով ալ՝ ամենայն խստութեամբ յանդիմանէ զանոնք, որպէսզի առողջ հաւատքին վերադառնան,</verse>
				<verse number="14">փոխանակ հրէական առասպելներու եւ ճշմարտութենէն շեղած մարդոց պատուէրներուն ականջ տալու։</verse>
				<verse number="15">Խղճմտանքով մաքուր մարդուն համար ամէն բան մաքուր է. մինչդեռ պիղծ եւ անհաւատ մարդոց համար չկա՛յ ոեւէ մաքուր բան, որովհետեւ իրենց միտքն ու խիղճը ապականած են։</verse>
				<verse number="16">Կը յայտարարեն՝ թէ կը ճանչնան զԱստուած, բայց իրենց գործերով կ՚ուրանան զայն, քանի որ պիղծ են, անհնազանդ եւ ոեւէ բարի գործի անպէտ։</verse>
			</chapter>
			<chapter number="2">
				<verse number="1">Սակայն դուն պատուիրէ այն՝ ինչ որ հաւատքի առողջ ուսումը կը պահանջէ։</verse>
				<verse number="2">Ծերերուն պատուիրէ որ զգաստ ըլլան, պարկեշտ ու զուսպ, եւ օրինակ ըլլան թէ՛ հաւատքի, թէ՛ սիրոյ, թէ՛ համբերութեան եւ թէ՛ ժուժկալութեան։</verse>
				<verse number="3">Նոյնպէս, պառաւներուն պատուիրէ որ զգաստ եւ մաքրակենցաղ ըլլան. չըլլան բանսարկու, ո՛չ ալ գինեմոլ, այլ՝ բարեխրատ։</verse>
				<verse number="4">Թող սեփական օրինակով մանկահասակ կիներուն սորվեցնեն՝ իրենց ամուսիններն ու զաւակները սիրել,</verse>
				<verse number="5">ըլլալ համեստ, անբիծ, տնաշէն, բարի, եւ իրենց ամուսիններուն հնազանդ, որպէսզի պատճառ չըլլան որ Աստուծոյ խօսքը անարգուի։</verse>
				<verse number="6">Նոյնպէս յորդորէ երիտասարդները որ զուսպ ըլլան ամէն կերպով։</verse>
				<verse number="7">Քու անձովդ բարի գործերու օրինակ եղիր բոլորին, իսկ ուսուցումներովդ օրինակը տուր անկեղծութեան, մաքրութեան եւ պարկեշտութեան։</verse>
				<verse number="8">Միշտ ողջմտութեամբ խօսէ, պարսաւանքի տեղի չտալու համար, որպէսզի ոեւէ հակառակորդ ամօթով մնայ եւ մեր մասին չարախօսելիք բան չունենայ։</verse>
				<verse number="9">Ծառաներուն պատուիրէ որ իրենց տէրերուն հնազանդ ըլլան եւ ամէն ինչով գոհ ձգեն։ Ո՛չ առարկեն,</verse>
				<verse number="10">ո՛չ գողնան. այլ՝ ճշմարիտ ու կատարեալ հաւատարմութիւն ցուցաբերեն, որպէսզի ամէն ինչով պատիւ բերեն մեր փրկչին՝ Աստուծոյ Աւետարանին ։</verse>
				<verse number="11">Որովհետեւ Աստուած իր շնորհքը յայտնեց՝ որպէսզի բոլոր մարդիկ փրկուին։</verse>
				<verse number="12">Այդ շնորհքը մեզ կը մղէ որ անհաւատ կենցաղէ եւ աշխարհիկ ցանկութիւններէ հեռանանք, զգաստութեամբ, արդարութեամբ ու բարեպաշտութեամբ ապրինք այս աշխարհի մէջ,</verse>
				<verse number="13">եւ յոյսով սպասենք այն երջանիկ օրուան, երբ մեր մեծ Աստուածն ու փրկիչը՝ Յիսուս Քրիստոս իր փառքով պիտի յայտնուի ։</verse>
				<verse number="14">Որովհետեւ Քրիստոս իր անձը տուաւ մեզի համար, որպէսզի մեզ ազատէ մեր բոլոր անօրէնութիւններէն, եւ մեզ մաքրելով՝ իր սեփական ժողովուրդը դարձնէ, բարի գործերու նախանձախնդիր։</verse>
				<verse number="15">Այս բաները սորվեցուր հաւատացեալներուդ։ Քաջալերէ՛ զանոնք եւ ի հարկին յանդիմանէ՝ հեղինակութիւնդ գործածելով, այնպէս՝ որ ոեւէ մէկը քեզ չարհամարհէ։</verse>
			</chapter>
			<chapter number="3">
				<verse number="1">Յիշեցո՛ւրբոլորին, որհնազանդին ու հպատակին պետական իշխանութիւններուն, եւ պատրաստ ըլլան՝ ամէն տեսակի բարի ծառայութիւն մատուցանելու։</verse>
				<verse number="2">Թելադրէ՝ ոեւէ մէկը չանարգել, մարդու հետ չկռուիլ, այլ՝ փափկանկատ ըլլալ եւ կատարեալ ազնուութիւն ցուցաբերել բոլոր մարդոց հանդէպ։</verse>
				<verse number="3">Որովհետեւ ժամանակին մենք ալ անմիտ էինք, Աստուծոյ անհնազանդ, եւ մոլորած։ Պէս–պէս ցանկութեանց եւ անառակ հաճոյքներու գերին դարձած՝ կ՚ապրէինք չարութեամբ ու նախանձով, ատելի էինք ուրիշներուն եւ կ՚ատէինք իրար։</verse>
				<verse number="4">Բայց ապա Աստուած, մեր Փրկիչը, իր քաղցրութիւնն ու մարդասիրութիւնը յայտնեց</verse>
				<verse number="5">եւ մեզ փրկեց, ո՛չ թէ մեր կատարած արդար գործերուն համար, այլ՝ պարզապէս ողորմած ըլլալուն համար։ Մեզի նոր ծնունդ տուաւ մկրտութեամբ եւ Սուրբ Հոգիին միջոցաւ մեզ վերանորոգեց։</verse>
				<verse number="6">Աստուած Սուրբ Հոգին առատօրէն մեր վրայ թափեց՝ մեր փրկչին Յիսուս Քրիստոսի միջոցաւ,</verse>
				<verse number="7">որպէսզի Քրիստոսի շնորհքովը արդարացած՝ ժառանգենք յաւիտենական կեանքը, որուն կը յուսանք։</verse>
				<verse number="8">Ստոյգ է ինչ որ կ՚ըսեմ. եւ կ՚ուզեմ որ դուն այս կէտերուն վրայ դնես շեշտը, որպէսզի Աստուծոյ հաւատացողները բարի գործերու հետամուտ ըլլան, որովհետեւ ա՛յդ է բարին եւ մարդոց օգտակարը։</verse>
				<verse number="9">Միւս կողմէ, խուսափէ՛ յիմար վէճերէն, ազգաբանական ցանկերով զբաղելէ, Մովսիսական Օրէնքին շուրջ ստեղծուած բանավէճերէն ու բանակռիւներէն, որովհետեւ անօգուտ են եւ անիմաստ։</verse>
				<verse number="10">Ճշմարտութենէն հեռացած ոեւէ անձ մէկ կամ երկու անգամ խրատելէ ետք՝ երբ տեսնես որ անօգուտ է՝ կապերդ խզէ՛ անոր հետ,</verse>
				<verse number="11">գիտնալով որ անիկա մոլորած մըն է եւ մեղքի մէջ կը մնայ՝ ինքզինքին դատապարտութեան պատճառ դառնալով։</verse>
				<verse number="12">Երբ որ Արտեմասը կամ Տիքիկոսը քեզի ղրկեմ, աճապարէ եւ քովս եկուր։ Ես Նիկոպոլիս կը գտնուիմ, եւ մտադրեցի ձմեռը հոս անցընել։</verse>
				<verse number="13">Գալէդ առաջ ջանա՛ ինծի ղրկել Զենասը՝ օրէնսգէտը, եւ Ապոլլոնը. եւ նայէ որ բանի մը պակասը չունենան։</verse>
				<verse number="14">Մերիններն ալ թող սորվին բարի գործերու հետամուտ ըլլալ, որպէսզի անհրաժեշտ կարիքներուն հասնին եւ օգտակար դառնան։</verse>
				<verse number="15">Հետս եղողները բոլորն ալ բարեւներ ունին քեզի։ Դուն ալ մեր բարեւները փոխանցէ անոնց՝ որոնք մեզ կը սիրեն իբրեւ հաւատակից եղբայրներ։ Աստուծոյ շնորհքը ձեր բոլորին հետ ըլլայ։</verse>
			</chapter>
		</book>
		<book number="57">
			<chapter number="1">
				<verse number="1">Ես՝ Պօղոս, որ Յիսուս Քրիստոսի համար բանտը կը գտնուիմ, եւ մեր եղբայրը՝ Տիմոթէոս, կը գրենք քեզի, սիրելի՛ Փիլիմոն, մեր գործակիցը.</verse>
				<verse number="2">նաեւ Ապֆիային, մեր քրոջ, եւ Արքիպպոսին, որ մեր կողքին պայքարեցաւ Աւետարանին համար, եւ քու տունդ հաւաքուող եկեղեցիին ։</verse>
				<verse number="3">Թող մեր Հայրը՝ Աստուած եւ Տէրը՝ Յիսուս Քրիստոս շնորհք եւ խաղաղութիւն պարգեւեն ձեզի։</verse>
				<verse number="4">Աղօթքներուս մէջ միշտ կը յիշեմ քեզ եւ շնորհակալութիւն կը յայտնեմ Աստուծոյ,</verse>
				<verse number="5">լսելով քու հաւատքիդ եւ սիրոյդ մասին՝ որ ունիս Տէր Յիսուսի եւ Աստուծոյ բոլոր ընտրեալներուն հանդէպ։</verse>
				<verse number="6">Կ՚ուզեմ նաեւ որ հաւատքէդ թելադրուած բարեգործութիւնը ի գործ դնես, գիտնալով բոլոր այն բարիքները որ ունինք Քրիստոս Յիսուսով։</verse>
				<verse number="7">Իսկապէս շատ ուրախացայ եւ մխիթարուեցայ, լսելով քու ցուցաբերած սիրոյդ մասին, եղբա՛յրս, որովհետեւ լսեցի որ շատ մը հաւատացեալ եղբայրներու սիրտերը հանգստացուցեր ես։</verse>
				<verse number="8">Ատոր համար ալ ամենայն վստահութեամբ կրնայի, որպէս քրիստոնեայ եղբայր, հրամայել քեզի՝ ինչ որ պէտք է.</verse>
				<verse number="9">բայց սէրը կը ստիպէ որ աղաչեմ, ես՝ Պօղոսս, որ ծերացած մարդ մըն եմ եւ հիմա բանտը կը գտնուիմ Յիսուս Քրիստոսի համար։</verse>
				<verse number="10">Կ՚աղաչեմ Քրիստոսով իմ զաւակիս՝ Ոնեսիմոսին համար, որուն հոգեւոր հայր եղայ բանտարկուած վիճակովս։</verse>
				<verse number="11">Անցեալին անիկա անօգուտ էր քեզի, մինչ հիմա օգտակար է՝ թէ՛ քեզի եւ թէ՛ ինծի։</verse>
				<verse number="12">Զայն ետ քեզի ղրկեցի, եւ կ՚ուզեմ որ զայն ընդունիս որպէս իմ սրտիս մէկ մասը։</verse>
				<verse number="13">Կ՚ուզէի զինք իմ քովս պահել, որպէսզի քու տեղդ օգնէր ինծի, որքան ատեն որ բանտարկուած կը մնամ Աւետարանին սիրոյն,</verse>
				<verse number="14">բայց առանց քու հաւանութեանդ չուզեցի բան մը ընել, որպէսզի ընելիք բարիքդ իմ կողմէս պարտադրուած չըլլայ, այլ՝ քու կամքովդ եղած ըլլայ։</verse>
				<verse number="15">Թերեւս Ոնեսիմոս ժամանակաւոր կերպով բաժնուեցաւ քեզմէ, որպէսզի յաւիտենապէս ունենաս զայն,</verse>
				<verse number="16">ո՛չ իբրեւ ստրուկ, այլ՝ ստրուկէն շատ վեր՝ իբրեւ սիրելի եղբայր։ Եթէ ինծի սիրելի է, որքա՜ն աւելի սիրելի պէտք է ըլլայ քեզի, թէ՛ իբրեւ ստրուկ եւ թէ՛ Տիրոջմով իբրեւ եղբայր։</verse>
				<verse number="17">Հետեւաբար, եթէ զիս բարեկամ կը նկատես՝ ընդունէ՛ զայն, այնպէս՝ ինչպէս զիս պիտի ընդունէիր։</verse>
				<verse number="18">Եւ եթէ ոեւէ ձեւով քեզ անիրաւած է կամ ոեւէ բան պարտական է քեզի, իմ հաշւոյս անցուր։</verse>
				<verse number="19">Ահա ես, Պօղոս, իմ ձեռքովս է որ կը գրեմ.– Ես պիտի վճարեմ։ Տակաւին չեմ ըսեր, թէ դուն ալ քու անձդ ինծի կը պարտիս։</verse>
				<verse number="20">Այո՛, եղբայրս, Տիրոջ սիրոյն այս բարիքը ըրէ՛ ինծի։ Հանգստացո՛ւր սիրտս, Քրիստոսի սիրոյն։</verse>
				<verse number="21">Հնազանդութեանդ վստահելով է որ գրեցի քեզի, որովհետեւ գիտեմ թէ ըսածս աւելիով պիտի ընես։</verse>
				<verse number="22">Միեւնոյն ատեն ինծի ալ տեղ պատրաստէ, որովհետեւ յոյս ունիմ որ Աստուած ձեր աղօթքներուն շնորհիւ զիս դարձեալ կը պարգեւէ ձեզի։</verse>
				<verse number="23">Քեզի բարեւ ունի Եպաֆրասը, որ Քրիստոս Յիսուսի համար բանտարկուած է ինծի հետ։</verse>
				<verse number="24">Նոյնպէս քեզի բարեւներ ունին միւս գործակիցներս՝ Մարկոսը, Արիստարքոսը, Դեմասը եւ Ղուկասը։</verse>
				<verse number="25">Մեր Տիրոջ Յիսուս Քրիստոսի շնորհքը ձեզի հետ ըլլայ։</verse>
			</chapter>
		</book>
		<book number="58">
			<chapter number="1">
				<verse number="1">Անցեալին բազմաթիւ անգամներ եւ բազմաթիւ կերպերով Աստուած մեր հայրերուն խօսեցաւ մարգարէներուն միջոցաւ,</verse>
				<verse number="2">իսկ այս վերջին օրերուն մեզի խօսեցաւ իր Որդիին միջոցաւ։ Աստուած զինք ամէն բանի ժառանգորդ կարգեց եւ անոր միջոցաւ էր որ տիեզերքը ստեղծեց։</verse>
				<verse number="3">Որդին, Հօրը փառքին լոյսը եւ անոր էութեան ճշգրիտ պատկերը, որ իր խօսքին զօրութեամբ տիեզերքը կը պահէ, իր անձով մեր մեղքերը սրբելէ ետք՝ երկինքի մէջ նստաւ Աստուծոյ՝ Գերագոյն Զօրութեան, աջ կողմը։</verse>
				<verse number="4">Անիկա շատ աւելի բարձր է հրեշտակներէն, ինչպէս Աստուծմէ իրեն տրուած գերազանց անունը ցոյց կու տայ.</verse>
				<verse number="5">որովհետեւ ո՞ր մէկ հրեշտակին երբեւիցէ Աստուած ըսաւ. «Դուն իմ որդիս ես, այսօր քեզ ծնայ»։ Կամ ո՞ր մէկ հրեշտակինըսաւ. «Ես անոր հայր պիտի ըլլամ եւ անիկա՝ ինծի որդի»։</verse>
				<verse number="6">Դարձեալ, երբ իր անդրանիկ Որդին աշխարհ կը ղրկէր, ըսաւ. «Աստուծոյ բոլոր հրեշտակները թող պաշտեն զայն»։</verse>
				<verse number="7">Աստուած իր հրեշտակներուն մասին խօսած ատեն՝ կ՚ըսէ.– «Աստուած իր հրեշտակները ստեղծեց որպէս պատգամաւոր հոգիներ, եւ իրեն ծառայողները՝ կրակի բոցի պէս»։</verse>
				<verse number="8">Մինչդեռ Որդիին կ՚ըսէ.– «Քու աթոռդ, ո՛վ Աստուած, յաւիտենական է. արդարութեամբ կ՚իշխես թագաւորութեանդ վրայ։</verse>
				<verse number="9">Արդարութիւնըկը սիրես եւ անիրաւութիւնը կ՚ատես։ Ահա թէ ինչու, ո՛վ Աստուած, քու Աստուածդ ուրախութեան իւղով օծեց քեզ, քու ընկերներէդ աւելի»։</verse>
				<verse number="10">Դարձեալ, ուրիշ տեղ մը Որդիին կ՚ըսէ.– «Դուն, ո՛վ Տէր, սկիզբէն ստեղծեցիր երկիրը։ եւ երկինքը քու ձեռագործդ է։</verse>
				<verse number="11">Անոնք պիտի կորսուին. բայց դուն կաս եւ կը մնաս։ Անոնք հագուստի պէս պիտի մաշին.</verse>
				<verse number="12">վերարկուի մը պէս պիտի ծալլես զանոնք եւ հագուստի մը պէս փոխես։ Բայց դուն միշտ նոյնն ես եւ քու տարիներդ վերջ պիտի չունենան»։</verse>
				<verse number="13">Բայց հրեշտակներէն որո՞ւն ըսաւ երբեք.– «Աջ կողմս նստէ, մինչեւ թշնամիներդ ոտքերուդ տակ դնեմ որպէս պատուանդան»։</verse>
				<verse number="14">Չէ՞ որ հրեշտակները Աստուծոյ ծառայող հոգիներ են եւ իր կողմէ կը ղրկուին օգնելու համար անոնց՝ որոնք փրկութիւնը պիտի ժառանգեն։</verse>
			</chapter>
			<chapter number="2">
				<verse number="1">Այս պատճառով ալ, պէտք է շատ աւելի ուշադիր ըլլանք վերեւ ըսուածներուն, որպէսզի չըլլայ որ փրկութեան ճամբէն հեռանանք։</verse>
				<verse number="2">Որովհետեւ՝ եթէ հրեշտակներու ձեռքով տրուած պատգամը անխախտելի օրէնք նկատուեցաւ, եւ անոր դէմ գործուած ոեւէ յանցանք կամ անհնազանդութիւն իր արդար պատիժը ստացաւ,</verse>
				<verse number="3">ի՞նչպէս մենք կրնանք պատիժէ զերծ մնալ, եթէ կարեւորութեամբ նկատի չառնենք այն մեծ փրկութիւնը, որուն մասին նախ Տէրը ինք խօսեցաւ եւ որուն վկայութիւնը մեզի տուին զայն իրմէ լսողները։</verse>
				<verse number="4">Աստուած ինք ալ այդ փրկութեան իր վկայութիւնը տուաւ՝ նշաններով ու հրաշքներով, բազմատեսակ սքանչելիքներով եւ Սուրբ Հոգիին պարգեւներովը, ինչպէս որ ինք կամեցաւ։</verse>
				<verse number="5">Արդարեւ, Աստուած հրեշտակներուն իշխանութեան չենթարկեց գալիք աշխարհը, որուն մասին կը խօսինք։</verse>
				<verse number="6">Այդ մասին սաղմոսագիրը տեղ մը կ՚ըսէ.– «Ի՞նչէ մարդը, որ կը յիշես զայն. ի՞նչ է մարդ արարածը, որ հոգածութիւն ցոյց կու տաս անոր։</verse>
				<verse number="7">Զայն հրեշտակներէն քիչ մը վար դասեցիր, փառքով ու պատուով զայն պսակեցիր։ Քու բոլոր ստեղծածներուդ վերակացու կարգեցիր զայն,</verse>
				<verse number="8">եւ ամէն ինչ անոր իշխանութեան ենթարկեցիր»։ Արդ, «ամէն ինչ անոր իշխանութեան ենթարկեց» ըսելով կը հասկնայ՝ թէ չմնաց բան մը որ անոր չենթարկուեցաւ։ Բայց ներկայիս մենք ամէն ինչ մարդուն ենթարկուած չենք տեսներ տակաւին։</verse>
				<verse number="9">Մինչդեռ «փառքով ու պատուով» պսակուած կը տեսնենք Յիսուսը, որ «հրեշտակներէն քիչ մը վար» դասուեցաւ՝ մահուան չարչարանքը յանձն առնելու համար, որպէսզի Աստուծոյ շնորհքով բոլոր մարդոց փոխարէն մահը ճաշակէ։</verse>
				<verse number="10">Որովհետեւ Աստուած, որ իրեն համար ստեղծեց եւ իրմով կը պահէ ամէն ինչ, իր բոլոր որդիները մասնակից դարձնելու համար իր փառքին՝ յարմար գտաւ, որ զանոնք փրկութեան առաջնորդողը՝ Յիսուս ի՛նք օրինակը տայ չարչարանքներէն անցնելով կատարելութեան հասնելու։</verse>
				<verse number="11">Արդ, քանի որ թէ՛ Քրիստոս, որ մարդիկը իրենց մեղքերէն կը սրբէ, եւ թէ՛ սրբուողները՝ նոյն մէկ Հօր զաւակներն են, Քրիստոս ամօթ չի համարեր իր «եղբայրները» կոչել զանոնք.</verse>
				<verse number="12">այլ՝ խօսքը Աստուծոյ ուղղելով՝ կ՚ըսէ.– «Իմ եղբայրներուս պիտի պատմեմ քու մասիդ. քու ժողովուրդիդ հաւաքոյթին մէջ պիտի օրհներգեմ քեզ»։</verse>
				<verse number="13">Իսկ ուրիշ տեղ մը կ՚ըսէ. «Ես Աստուծոյ պիտի վստահիմ», եւ անմիջապէս կ՚աւելցնէ. «Ահաւասիկ ես եւ այն զաւակները, որ Աստուած ինծի տուաւ»։</verse>
				<verse number="14">Արդ, քանի որ այս զաւակները մարդիկ են, մարմինով ու արիւնով, Քրիստոս ինքն ալ անոնց նման եղաւ, հաղորդակից՝ անոնց մարդկութեան, որպէսզի իր մահով ոչնչացնէ Սատանան, որ մահուան իշխանութիւնը ունէր,</verse>
				<verse number="15">եւ ազատագրէ անոնք՝ որոնք իրենց ամբողջ կեանքը մահուան վախովը կ՚անցընէին, ստրուկներու պէս։</verse>
				<verse number="16">Շատ յստակ է, որ այս ազատագրութիւնը հրեշտակներուն չի վերաբերիր, այլ՝ Աբրահամի զաւակներուն։</verse>
				<verse number="17">Ահա թէ ինչու՝ նաեւ Քրիստոս ամէն ինչով պէտք էր իր «եղբայր» ներուն նման ըլլար, որպէսզի կարենար ողորմած եւ վստահելի քահանայապետ մը ըլլալ Աստուծոյ քով, Աստուծոյ ժողովուրդին մեղքերը քաւելու համար։</verse>
				<verse number="18">Եւ որովհետեւ ինք չարչարուելով փորձուեցաւ, կրնայ օգնել փորձութեան մէջ եղողներուն։</verse>
			</chapter>
			<chapter number="3">
				<verse number="1">Ուստի, Աստուծոյ նուիրուած եղբայրներ, դուք՝ որ իրմով կոչուած էք երկինքի թագաւորութեան մաս կազմելու, նայեցէ՛ք Յիսուսի, որ Աստուծոյ կողմէ ղրկուեցաւ՝ Քահանայապետ ըլլալու եւ մեր հաւատքի խոստովանութիւնը Աստուծոյ մատուցանելու համար։</verse>
				<verse number="2">Անիկա հաւատարիմ եղաւ զինք այդ պաշտօնին կոչող Աստուծոյ, ճիշդ ինչպէս Սուրբ գիրքը Մովսէսի համար կ՚ըսէ, թէ՝ «Հաւատարիմ էր Աստուծոյ ամբողջ տանը մէջ»։</verse>
				<verse number="3">Արդ, ինչպէս տունի մը պարագային՝ տունէն աւելի զայն շինողին կ՚երթայ պատիւը, այնպէս ալ Մովսէսէն շատ աւելի պատիւի արժանի է Յիսուս։</verse>
				<verse number="4">Անշուշտ ոեւէ տուն մէկու մը կողմէ կը շինուի. իսկ ամէն ինչ շինողը Աստուած է։</verse>
				<verse number="5">Որովհետեւ Մովսէս ինք «Հաւատարիմ էր Աստուծոյ ամբողջ տանը մէջ», իբրեւ վերակացու ծառայ մը՝ որուն պաշտօնն էր Աստուծոյ խօսելիքները ժողովուրդին յայտնել.</verse>
				<verse number="6">մինչդեռ Քրիստոս հաւատարիմ է իբրեւ Որդի՝ իր սեփական տան վրայ։ Իսկ իր տունը մե՛նք ենք, եթէ մինչեւ վերջ անխախտ պահենք մեր վստահութիւնը եւ մեր յոյսը, որով կը պարծենանք։</verse>
				<verse number="7">Ահա թէ ինչու, ինչպէս որ կ՚ըսէ Սուրբ Հոգին.– «Այսօր երբ կը լսէք Աստուծոյ ձայնը,</verse>
				<verse number="8">ձեր սիրտերը մի՛ փակէք ձեր հայրերուն պէս, որոնք իրեն դէմ ըմբոստացան փորձութեան ժամանակին, անապատին մէջ։</verse>
				<verse number="9">Այնտեղ ձեր հայրերը զիս փորձեցին,– կ՚ըսէ Աստուած,– փորձի ենթարկեցին զիս, տեսնելով հանդերձ իմ գործերս։</verse>
				<verse number="10">Քառասուն տարիներ շարունակ այդ սերունդը զզուեցուց զիս, եւ ես ըսի.– Իրենց միտքը միշտ հեռու է ինձմէ, երբեք չուզեցին իմ ճամբաներս ճանչնալ։</verse>
				<verse number="11">Այնպէս որ, բարկութեանս մէջ երդում ըրի՝ ըսելով. “Երբեք պիտի չմտնեն այն երկիրը ուր հանգիստ մը պատրաստած եմ իրենց համար”»։</verse>
				<verse number="12">Զգուշացէ՛ք, եղբայրներ, չըլլա՛յ որ ձեզմէ ոեւէ մէկը սիրտով չարանայ եւ անհաւատութեամբ մերժէ ճանչնալ զԱստուած, կեանքի աղբիւրը։</verse>
				<verse number="13">Այլ, որքան ատեն որ Սուրբ գիրքին ըսած «Այսօր» ը ձեզի եւս կը վերաբերի՝ յորդորեցէ՛ք իրար ամէն օր, որպէսզի ոեւէ մէկը մեղքերէ տարուելով իր սիրտը չփակէ Աստուծոյ դիմաց.</verse>
				<verse number="14">որովհետեւ այլեւս Քրիստոսի մաս կը կազմենք, եթէ մինչեւ վերջ անխախտ պահենք սկիզբէն մեր ձեռք բերած վստահութիւնը։</verse>
				<verse number="15">Ահա թէ ինչու՝ կ՚ըսէ.– «Այսօր երբ կը լսէք Աստուծոյ ձայնը, ձեր սիրտերը մի՛ փակէք, ինչպէս անցեալին անոր դէմ ըմբոստացաք»։</verse>
				<verse number="16">Որո՞նք էին որ Աստուծոյ ձայնը լսեցին բայց ըմբոստացան անոր դէմ. Մովսէսի առաջնորդութեամբ Եգիպտոսէն ելած ձեր հայրերը չէի՞ն։</verse>
				<verse number="17">Աստուած որմէ՞ զզուեցաւ քառասուն տարիներ շարունակ. անոնցմէ չէ՞ր, որոնք յանցանք գործեցին իր դէմ եւ որոնց ոսկորները տարտղնուեցան անապատին մէջ։</verse>
				<verse number="18">Որո՞նց համար երդում ըրաւ, որ պիտի չմտնեն այն երկիրը՝ ուր իրենց հանգիստ մը պատրաստած էր, եթէ ոչ անոնց՝ որոնք անհնազանդ գտնուեցան իրեն։</verse>
				<verse number="19">Եւ կը տեսնենք որ իրապէս չկրցան մտնել, իրենց անհաւատարմութեան պատճառով։</verse>
			</chapter>
			<chapter number="4">
				<verse number="1">Հետեւաբար, մինչ Աստուծոյ կողմէ՝ իր պատրաստած հանգիստը մտնելու խոստումը ի զօրու կը մնայ, չափազանց զգոյշ ըլլանք որ ոեւէ մէկը անկէ չզրկուի։</verse>
				<verse number="2">Որովհետեւ մեզի՛ եւս այդ աւետիսը տրուած է, ճիշդ ինչպէս անապատին մէջ եղողներուն տրուեցաւ։ Բայց աւետիսը լսելը օգուտ չըրաւ անոնց, որովհետեւ հաւատքով չկապուեցան իրենց լսածին։</verse>
				<verse number="3">Սակայն մենք, հաւատացողներս, պիտի մտնենք հանգիստը, որուն մասին Աստուած ըսաւ.– «Այնպէս որ, բարկութեանս մէջ երդում ըրի՝ ըսելով. “Երբեք պիտի չմտնեն այն երկիրը ուր հանգիստ մը պատրաստած եմ իրենց համար”»։ Այսպէս ըսաւ, հակառակ անոր՝ որ իր գործերը աւարտած էր ստեղծագործութեան ատենէն։</verse>
				<verse number="4">Որովհետեւ Սուրբ գիրքերուն մէջ տեղ մը եօթներորդ օրուան համար կ՚ըսէ. «Եւ եօթներորդ օրը Աստուած իր բոլոր գործերը աւարտելէ ետք՝ հանգչեցաւ»։</verse>
				<verse number="5">Իսկ այստեղ դարձեալ կ՚ըսէ. «Երբեք պիտի չմտնեն այն երկիրը ուր հանգիստ մը պատրաստած եմ իրենց համար»։</verse>
				<verse number="6">Արդ, որովհետեւ այդ աւետիսը առաջին լսողները Աստուծոյ պատրաստած հանգիստին չհասան, իրենց անհնազանդութեան պատճառով, եւ քանի դեռ ի զօրու կը մնայ այդ հանգիստը պարգեւելու խոստումը,</verse>
				<verse number="7">Աստուած ուրի՛շ օր մը կը սահմանէ, եւ ատիկա կ՚արտայայտէ՝ երբ Դաւիթի բերնով «Այսօր» ըսելով կը խօսի այնքան ժամանակ ետք, այն խօսքին մէջ՝ որ վերեւ մէջբերուեցաւ.– «Այսօր երբ կը լսէք Աստուծոյ ձայնը, ձեր սիրտերը մի՛ փակէք»։</verse>
				<verse number="8">Արդարեւ, եթէ Յեսու զիրենք խոստացուած հանգիստին հասցուցած ըլլար՝ Աստուած անկէ ետք այլեւս ուրիշ օրուան մասին պիտի չխօսէր։</verse>
				<verse number="9">Հետեւաբար, դեռ ուրիշ «հանգիստի օր» մը կայ, որ Աստուծոյ ժողովուրդին կը սպասէ։</verse>
				<verse number="10">Որովհետեւ Աստուծոյ պատրաստած հանգիստին հասնողը անոր օրինակով պիտի հանգչի իր գործերը աւարտելէ ետք, ինչպէս Աստուած ալ իր բոլոր գործերը աւարտելէ ետք «հանգչեցաւ»։</verse>
				<verse number="11">Ուստի փութանք այդ հանգիստին հասնելու, որպէսզի ոեւէ մէկը անկէ չզրկուի, ինչպէս եղաւ՝ անհնազանդ այդ սերունդը։</verse>
				<verse number="12">Որովհետեւ Աստուծոյ խօսքը կենդանի է եւ ազդու, աւելի հատու՝ քան ոեւէ երկսայրի սուր, եւ կը թափանցէ մարդուս շունչին ու հոգիին մէջ, մինչեւ ողն ու ծուծը, եւ կը քննէ մտածումներն ու սրտին խորհուրդները։</verse>
				<verse number="13">Եւ չկայ արարած մը որ Աստուծոյ տեսողութենէն վրիպի։ Անիկա պարզ ու յստակ կը տեսնէ ամէն ինչ, իրենց ամբողջ մերկութեամբ։ Եւ անոր է որ հաշիւ պիտի տանք։</verse>
				<verse number="14">Հետեւաբար ամուր պահենք մեր դաւանած հաւատքը, որովհետեւ հիմա երկինքի սրբարանը մտած մեծ Քահանայապետ մը ունինք, Յիսուսը, Աստուծոյ Որդին։</verse>
				<verse number="15">Քահանայապետ մը, որ կրնայ հասկնալ մեր տկարութիւնները եւ կարեկցիլ, քանի ի՛նչ բաներով որ մենք կը փորձուինք՝ ինք եւս փորձուած է, առանց սակայն մեղանչելու։</verse>
				<verse number="16">Ուստի համարձակօրէն մօտենանք Աստուծոյ շնորհքի աթոռին, ողորմութիւն գտնելու եւ շնորհք ստանալու համար, որպէսզի անոնք մեզի օգնեն անհրաժեշտութեան պարագային։</verse>
			</chapter>
			<chapter number="5">
				<verse number="1">Արդարեւ, ամէն քահանայապետ, որ մարդոց մէջէն կ՚ընտրուի, պաշտօն ունի՝ մարդոց կողմէ Աստուծոյ հետ յարաբերութեան մէջ մտնելու եւ անոնց մեղքերուն համար նուէրներ եւ զոհեր մատուցանելու։</verse>
				<verse number="2">Եւ որովհետեւ ինք ալ մարդ է, կրնայ հասկնալ մարդոց տգիտութիւնն ու փորձութիւնները եւ կարեկցիլ անոնց, քանի ինք եւս նոյն տկարութիւնները ունի։</verse>
				<verse number="3">Ատոր համար է, որ ինչպէս ժողովուրդին՝ այնպէս ալ իր սեփական մեղքերուն համար պէտք է զոհեր մատուցանէ։</verse>
				<verse number="4">Գիտէք նաեւ, թէ ոեւէ մէկը չի՛ կրնար ինքն իրեն քահանայապետութեան պատիւը առնել, այլ՝ Աստուած է որ զայն այդ պաշտօնին կը կանչէ, ճիշդ ինչպէս Ահարոն կոչուեցաւ։</verse>
				<verse number="5">Նոյնպէս ալ Քրիստոս, ինքն իրեն չառաւ քահանայապետութեան պատիւը, այլ՝ զայն ստացաւ Աստուծմէ, որ իրեն ըսաւ. «Դուն իմ Որդիս ես. այսօ՛ր քեզ ծնայ»,</verse>
				<verse number="6">իսկ ուրիշ տեղ մը կ՚ըսէ. «Դուն յաւիտեան քահանայ ես, Մելքիսեդեկ քահանային պէս»։</verse>
				<verse number="7">Իր երկրաւոր կեանքի ընթացքին, Յիսուս մեծ աղաղակով ու արցունքով աղօթեց եւ աղաչեց Աստուծոյ, որ կրնար զինք մահուընէ փրկել։ Եւ Աստուած զինք լսեց, որովհետեւ խոնարհ էր ան եւ հնազանդ։</verse>
				<verse number="8">Թէպէտ Աստուածորդի էր, բայց իր չարչարանքներու փորձառութեամբ սորվեցաւ՝ թէ ի՛նչ բան է հնազանդութիւնը։</verse>
				<verse number="9">Եւ այսպէս, կատարեալ ըլլալէ ետք, յաւիտենական փրկութեան պատճառ եղաւ բոլոր անոնց համար՝ որոնք իրեն կը հնազանդին,</verse>
				<verse number="10">քանի Աստուած զինք քահանայապետութեան կոչած էր, Մելքիսեդեկ քահանային պէս։</verse>
				<verse number="11">Այդ մասին մենք շատ ըսելիք ունինք, բայց կը դժուարանանք զանոնք բառերով բացատրելու, որովհետեւ ձեր ականջներն ու միտքերը բթացեր են։</verse>
				<verse number="12">Արդարեւ՝ դուք պէտք էր ուրիշներո՛ւն ուսուցանէիք մինչեւ հիմա, մինչդեռ դո՛ւք կրկին պէտք ունիք Աստուծոյ պատգամներուն ամենատարրական դասերը սորվելու։ Այլ խօսքով, կարծր կերակուրի տեղ՝ տակաւին կաթի կը կարօտիք։</verse>
				<verse number="13">Որովհետեւ ով որ կաթնկեր է՝ կը նշանակէ թէ մանուկ է, եւ անձնական փորձով չի՛ գիտեր շիտակը սխալէն զանազանել։</verse>
				<verse number="14">Մինչդեռ կարծր կերակուրը չափահասներուն համար է, որոնք վարժութեան ճամբով կրթած են չարն ու բարին զանազանելու իրենց զգայարանքը։</verse>
			</chapter>
			<chapter number="6">
				<verse number="1">Ուստի, քրիստոնէականհաւատքինախագիտելիքները ձգելով՝ գանք չափահասներու յատուկ գիտելիքներուն։ Չենք ուզեր վերստին խօսիլ այն հիմնական գիտելիքներուն մասին, որոնք կը վերաբերին՝ մեռելական գործերէ ապաշխարելուն եւ Աստուծոյ հաւատալուն,</verse>
				<verse number="2">քրիստոնէական դաստիարակութեամբ մկրտուելուն, ձեռնադրութեան, մեռելներու յարութեան եւ յաւիտենական դատաստանին ։</verse>
				<verse number="3">Այլ, Աստուծոյ թոյլտուութեամբ, կ՚անցնինք չափահասներու յատուկ ուսուցումներուն։</verse>
				<verse number="4">Արդ, անոնք՝ որ անգամ մը լուսաւորուելով մկրտուելէ, երկնային պարգեւները վայելելէ, Սուրբ Հոգիին հաղորդակից դառնալէ,</verse>
				<verse number="5">Աստուծոյ բարի խօսքը ճաշակելէ եւ հանդերձեալ աշխարհի սքանչելիքներուն նախաճաշակը առնելէ ետք՝</verse>
				<verse number="6">իրենց հաւատքը կը լքեն, այդպիսիները կարելի չէ երկրորդ անգամ ապաշխարութեան բերել։ Անկարելի է ատիկա, որովհետեւ այդ ձեւով իրենք իրենց համար վերստին խաչը կը հանեն Աստուծոյ Որդին, զայն հրապարակաւ խայտառակ ընելով։</verse>
				<verse number="7">Արդարեւ, այն հողը որ իր վրայ տեղացած անձրեւները կ՚ըմպէ եւ օգտակար բերք կու տայ զինք մշակողներուն՝ Աստուծմէ օրհնութիւն կը ստանայ։</verse>
				<verse number="8">Իսկ այն հողը որ փուշ եւ տատասկ կը բուսցնէ՝ անպէտ է եւ անէծքի ենթակայ, եւ սահմանուած է այրուելու։</verse>
				<verse number="9">Սակայն, այս բաները ըսելով հանդերձ, ես վստահ եմ որ դուք, սիրելինե՛ր, լաւագոյն ճամբուն մէջ էք, որ փրկութեան կ՚առաջնորդէ։</verse>
				<verse number="10">Աստուած անարդար չէ. չի մոռնար ձեր գործերը եւ այն սէրը՝ որ իր անունով ցուցաբերեցիք՝ ձեր քրիստոնեայ եղբայրներուն օգտակար ըլլալով, ինչպէս կը շարունակէք մինչեւ հիմա։</verse>
				<verse number="11">Եւ մենք կը փափաքինք որ ձեզմէ իւրաքանչիւրը մինչեւ վերջ շարունակէ նոյն փութաջանութիւնը ցուցաբերել, որպէսզի ձեր յոյսը միշտ հաստատուն մնայ։</verse>
				<verse number="12">Չենք ուզեր որ թուլնաք. այլ նմանեցէք անոնց՝ որոնք հաւատքով եւ համբերութեամբ կը փորձեն Աստուծոյ խոստումը ժառանգել։</verse>
				<verse number="13">Երբ Աստուած այդ խոստումը կ՚ընէր Աբրահամին, քանի որ չկար իրմէ գերիվեր մէկը՝ որպէսզի անոր վրայ երդում ընէր՝</verse>
				<verse number="14">ինքն իր անձին վրայ երդում ըրաւ, ըսելով. «Ճշմարիտ որ մեծապէս պիտի օրհնեմ քեզ եւ անսահմանօրէն պիտի բազմացնեմ քու սերունդներդ»։</verse>
				<verse number="15">Եւ Աբրահամ համբերութեամբ սպասեց, եւ այդպէս ալ ստացաւ Աստուծոյ խոստացածը։</verse>
				<verse number="16">Մարդիկ իրենցմէ վեր բաներու վրայ երդում կ՚ընեն, եւ երդումը կը գործածեն իբրեւ ապահովութիւն տալու կերպ՝ իրենց վէճերուն վերջ դնելու համար։</verse>
				<verse number="17">Ատոր համար, Աստուած ինք ալ երդումը օգտագործեց՝ իր խոստումին ժառանգորդներուն յստակօրէն ցոյց տալու համար իր որոշումին անփոփոխելի ըլլալը։</verse>
				<verse number="18">Աստուած այս երկու բաները, խոստումն ու երդումը, որոնք անփոփոխելի են եւ որոնց կապակցութեամբ անկարելի է որ ստէ, տուաւ՝ որպէսզի մենք որ իրեն ապաւինեցանք՝ մեծապէս քաջալերուինք եւ մեզի տրուած յոյսին կառչինք։</verse>
				<verse number="19">Այդ յոյսը մեր խարիսխն է, ապահով եւ անշարժ, որ կը մտնէ երկնաւոր տաճարի վարագոյրէն ներս, ներքին Սրբարանը,</verse>
				<verse number="20">ուր Յիսուս մտաւ մեզմէ առաջ եւ մեզի համար, եւ յաւիտենական Քահանայապետ եղաւ, Մելքիսեդեկին պէս։</verse>
			</chapter>
			<chapter number="7">
				<verse number="1">Այս «Մելքիսեդեկը Սաղէմի թագաւորն էր եւ բարձրեալ Աստուծոյ քահանան, որ Աբրահամը դիմաւորելու ելաւ, երբ անիկա պատերազմէն կը վերադառնար, թագաւորները պարտութեան մատնելէ ետք. եւ Մելքիսեդեկ օրհնեց Աբրահամը։</verse>
				<verse number="2">Իսկ Աբրահամ իր ամբողջ աւարին մէկ տասներորդը անոր տուաւ»։ Նախ, Մելքիսեդեկ անունը կը նշանակէ՝ արդարութեան թագաւոր։ Երկրորդ, Թագաւոր Սաղէմի՝ կը նշանակէ թագաւոր խաղաղութեան։</verse>
				<verse number="3">Մելքիսեդեկի ո՛չ հայրը յայտնի է, ո՛չ մայրը եւ ո՛չ ալ ծագումը. իր կեանքին ո՛չ սկիզբը գիտենք եւ ո՛չ ալ վախճանը։ Նման է Աստուծոյ Որդիին. մշտնջենական քահանայ է։</verse>
				<verse number="4">Արդ, տեսէք թէ ինչպիսի՛ մեծ մէկն էր Մելքիսեդեկը, որուն Աբրահամ նահապետ պատերազմական աւարէն տասանորդ տուաւ։</verse>
				<verse number="5">Գիտենք, թէ Ղեւիի որդիներէն անոնք որ քահանայական պաշտօնը կ՚առնեն՝հրահանգ ունին Օրէնքին համաձայն տասանորդ առնելու ժողովուրդէն, այսինքն իրենց ազգակիցներէն, թէպէտեւ ասոնք ալ Աբրահամի զաւակներն են։</verse>
				<verse number="6">Մելքիսեդեկ Ղեւիի սերունդէն չըլլալով հանդերձ՝ տասանորդ առաւ եւ օրհնեց Աբրահամը, որ Աստուծմէ խոստումները ստացած էր։</verse>
				<verse number="7">Եւ կասկած չկայ որ օրհնողը շատ աւելի բարձր է քան օրհնուողը։</verse>
				<verse number="8">Տակաւին, Ղեւտացի քահանաները, որոնք տասանորդ կ՚առնեն, մահկանացու մարդիկ են. մինչդեռ Մելիքսեդեկի համար կը վկայուի՝ թէ միշտ կենդանի է։</verse>
				<verse number="9">Եւ, ինչպէս կարելի է ըսել, Աբրահամի միջոցաւ՝ Ղեւի եւս, որուն զաւակները տասանորդ կ՚առնեն, տասանորդ տուած եղաւ Մելքիսեդեկի,</verse>
				<verse number="10">որովհետեւ տակաւին իր նախահօրը սերմին մէջ էր, երբ Մելքիսեդեկ Աբրահամը դիմաւորելու ելաւ։</verse>
				<verse number="11">Գիտենք, թէ Ղեւտացիներու քահանայութիւնն էր հիմը սրբութեան այն օրէնքին, որ Իսրայէլի ժողովուրդին տրուեցաւ։ Արդ, եթէ կարելի ըլլար այդ քահանայութեան միջոցաւ կատարելութեան հասնիլ, Աստուած ի՞նչ պէտք պիտի ունենար նոր քահանայապետ մը տալու Մելքիսեդեկի օրինակով եւ ոչ՝ Ահարոնի քահանայութեան շարունակութենէն։</verse>
				<verse number="12">Միւս կողմէ, քահանայութեան փոխուելուն հետ սրբութեան օրէնքն ալ պէտք էր փոխուէր.</verse>
				<verse number="13">որովհետեւ Քրիստոս, որուն մասին կը խօսուի, կը պատկանէր ուրիշ ցեղի մը, որուն անդամներէն ո՛չ մէկը քահանայութեան պաշտօնը ստանձնեց երբեւիցէ։</verse>
				<verse number="14">Արդ, յայտնի է՝ թէ մեր Տէրը Յուդայի ցեղէն էր, մինչդեռ այդ ցեղէն գալիք քահանայութեան մը մասին Մովսէս ոեւէ բան չըսաւ։</verse>
				<verse number="15">Փոփոխութիւնը աւելի բացորոշ է անով՝ որ կը յայտնուի քահանայ մը որ Մելքիսեդեկի նման է.</verse>
				<verse number="16">այսինքն՝ մարմնաւոր կեանքի յատուկ օրէնքներու եւ կարգերու համաձայն չէ՛ որ քահանայ եղած է, այլ՝ յաւիտենական կեանքի մէջ ի զօրու եղող օրէնքով։</verse>
				<verse number="17">Անոր մասին վկայեց Սուրբ գիրքը, ըսելով. «Դուն յաւիտեան քահանայ ես, Մելքիսեդեկին պէս»։</verse>
				<verse number="18">Բացայայտ է, թէ նախկին պատուիրանը մէկդի կը դրուի, անզօր եւ անօգուտ ըլլալուն համար,</verse>
				<verse number="19">որովհետեւ Օրէնքը չկրցաւ ոեւէ բան կատարելութեան հասցնել. եւ հիմա մեզի տրուեցաւ աւելի լաւ յոյս մը, որով Աստուծոյ կը մօտենանք։</verse>
				<verse number="20">Աւելին, այս նոր քահանայութիւնը երդումով տրուեցաւ, մինչդեռ միւսներուն քահանայութիւնը երդումով տրուած չէ։</verse>
				<verse number="21">Քրիստոս քահանայ եղաւ Աստուծոյ երդումով, ինչպէս Սուրբ գիրքը կ՚ըսէ.– «Տէրը անդառնալի երդում ըրաւ, ըսելով. “Դուն յաւիտեան քահանայ ես”»։</verse>
				<verse number="22">Եւ այսպէս, Յիսուս գերազանց ուխտի մը երաշխաւորը եղաւ։</verse>
				<verse number="23">Ի վերջոյ, միւս քահանաները թիւով շատ կ՚ըլլային, որպէսզի մէկուն կամ միւսին մահով՝ քահանայութիւնը չընդհատուէր։</verse>
				<verse number="24">Բայց որովհետեւ Յիսուս յաւիտեան կ՚ապրի, իր քահանայութիւնն ալ անվախճան է։</verse>
				<verse number="25">Ուստի նաեւ կրնայ վերջնականապէս փրկել անոնք՝ որոնք իր միջոցաւ Աստուծոյ կու գան, որովհետեւ միշտ կենդանի ըլլալով՝ տեւաբար բարեխօս կ՚ըլլայ անոնց համար։</verse>
				<verse number="26">Արդարեւ այսպիսի Քահանայապետ մը պէտք է մեզի.– սուրբ, անմեղ, անարատ, մեղաւորներէն զատուած եւ երկինքներէն աւելի վեր բարձրացած։</verse>
				<verse number="27">Քահանայապետ մը, որամէն օր զոհեր մատուցանելու պէտք չունի միւս քահանայապետներուն պէս, որոնք նախ իրենց եւ ապա ժողովուրդին մեղքերուն համար զոհեր կը մատուցանեն։ Որովհետեւ Քրիստոս միայն մէկ անգամ ինքզինքը ընծայեց իբրեւ յաւերժական զոհ։</verse>
				<verse number="28">Արդարեւ, Օրէնքը կը կարգէ քահանայապետներ, որոնք իբրեւ մարդիկ՝ անկատար են. մինչդեռ աստուածային երդումով տրուած խոստումը, որ Օրէնքէն աւելի ետք տրուեցաւ, Քահանայապետ կը կարգէ Որդին, որ այլեւս յաւիտենապէս կատարեալ է։</verse>
			</chapter>
			<chapter number="8">
				<verse number="1">Վերեւ ըսածներուս միտք բանինսաէ, որմենք ունինք այնպիսի Քահանայապետ մը, որ ամենազօր Աստուծոյ աթոռին աջ կողմը նստած է, երկինքի մէջ,</verse>
				<verse number="2">իբրեւ պաշտօնեայ՝ երկնաւոր Սրբարանին, այսինքն այն ճշմարիտ խորանին՝ որ Տիրոջ ձեռքով կանգնուած է եւ ո՛չ թէ մարդոց։</verse>
				<verse number="3">Արդարեւ, ոեւէ քահանայապետ զոհեր եւ նուէրներ մատուցանելու համար կարգուած է. ուստի Քրիստոս ինք ալ պէտք էր մատուցանելիք մը ունենար։</verse>
				<verse number="4">Եթէ երկրի վրայ ըլլար՝ թերեւս քահանայ իսկ չէր ըլլար, որովհետեւ արդէն կային քահանաներ, որոնք Աստուծոյ Օրէնքին համաձայն նուէրներ կը մատուցանէին։</verse>
				<verse number="5">Սակայն երկրաւոր քահանաները երկնաւոր իրականութեանց օրինակով եւ անոնց մօտաւոր նմանութեամբ կը կատարէին պաշտամունքը, ինչպէս որ Աստուած Մովսէսի հրահանգեց, երբ անիկա վկայութեան խորանը պիտի շինէր. «Տե՛ս,– ըսաւ Աստուած,– ամէն ինչ շինէ ճիշդ այն օրինակով, որ քեզի ցոյց տուի լերան վրայ»։</verse>
				<verse number="6">Մինչդեռ հիմա Յիսուս շատ աւելի գերազանց քահանայութեան մը հասաւ, քանի միջնորդը եղաւ գերազանց ուխտի մը, որ իբրեւ օրէնք՝ շատ աւելի լաւ խոստումներու վրայ հաստատուած է։</verse>
				<verse number="7">Եթէ առաջին Ուխտը անթերի ըլլար, երկրորդ մը պէտք պիտի չըլլար։</verse>
				<verse number="8">Բայց Աստուած կը մեղադրէ իր ժողովուրդը, եւ կ՚ըսէ.– «Ահաւասիկ կը մօտենան օրերը,– կ՚ըսէ Տէրը,– երբ նոր ուխտ մը պիտի կնքեմ Իսրայէլի ժողովուրդին եւ Յուդայի ժողովուրդին հետ։</verse>
				<verse number="9">Ատիկա պիտի չըլլա՛յ այն Ուխտին պէս, որ իրենց հայրերուն հետ կնքեցի այն օրը, երբ իրենց ձեռքէն բռնած՝ դուրս հպնեցի Եգիատոսէն. որովհետեւ հաւատարիմ չմնացին իմ Ուխտիս, եւ ես երեսի վրայ թողուցի զիրենք»,– կ՚ըսէ Տէրը։</verse>
				<verse number="10">«Արդ, հետեւեալն է Ուխտը, որ Իսրայէլի հետ պիտի կնքեմ գալիք օրերուն,– կ՚ըսէ Տէրը.– իրենց միտքերուն մէջ պիտի դրոշմեմ իմ օրէնքներս, իրենց սիրտերուն վրայ պիտի գրեմ զանոնք. ես իրենց Աստուածը պիտի ըլլամ, եւ իրենք՝ իմ ժողովուրդս։</verse>
				<verse number="11">Ա՛լ ոեւէ մէկը պէտք պիտի չունենայ իր ընկերոջ սորվեցնելու. ոեւէ մէկը պէտք պիտի չունենայ իր եղբօրը ըսելու՝ “Տէրը ճանչցիր”. որովհետեւ փոքրէն մինչեւ մեծ՝ ամէնքն ալ զիս պիտի ճանչնան։</verse>
				<verse number="12">Եւ ես պիտի քաւեմ իրենց անիրաւութիւնները, ա՛լպիտիչյիշեմ իրենց մեղքերն ու անօրէնութիւնները»։</verse>
				<verse number="13">Արդ, Նոր Ուխտի մը մասին խօսելով՝ այլեւս հինցած կը նկատէ առաջինը. իսկ ինչ որ հինցած է ու ժամանակավրէպ՝ կ՚անհետանայ։</verse>
			</chapter>
			<chapter number="9">
				<verse number="1">Արդարեւ, առաջին Ուխտը եւս իրեն յատուկ պաշտամունքի կանոններ եւ երկրաւոր սրբարան մը ունէր, երկու մասերէ բաղկացած։</verse>
				<verse number="2">Նախ կար վրանին առաջին սրահը, Սրբութիւն կոչուած, ուր կային աշտանակը եւ առաջաւորութեան հացերուն սեղանը։</verse>
				<verse number="3">Ապա, երկրորդ վարագոյրին ետին՝ կար վրանին միւս սրահը, Սրբութիւն Սրբութեանց կոչուածը,</verse>
				<verse number="4">ուր կային ոսկեայ սեղանը՝ խունկ ծխելու համար եւ Ուխտի Տապանակը՝ ներսէն ու դուրսէն ոսկեպատ։ Այս Տապանակին մէջ կը պահուէին մանանայով լեցուն ոսկեայ սափորը, Ահարոնի ծաղկած գաւազանը եւ Ուխտի տասնաբանեայ պատուիրաններուն քարէ տախտակները։</verse>
				<verse number="5">Տապանակին վրայ կային Աստուծոյ փառքը ներկայացնող քերովբէները, որոնք իրենց թեւերով հովանի կ՚ընէին Քաւութիւն կոչուած կափարիչին վրայ։ Ուրիշ մանրամասնութիւններու մասին խօսիլ չեմ ուզեր հիմա։</verse>
				<verse number="6">Սրբարանը այդպէս յարդարուած էր ուրեմն։ Քահանաներ պաշտամունքը կատարելու համար մշտականօրէն կը մտնէին վրանին առաջին սրահը։</verse>
				<verse number="7">Բայց երկրորդ սրահը միայն քահանայապետը կը մտնէր, տարին մէկ անգամ, այն ալ՝ իր եւ ժողովուրդին անգիտութեամբ գործած մեղքերուն փոխարէն՝ զոհի արիւնը մատուցանելու համար Աստուծոյ։</verse>
				<verse number="8">Այդ բոլորով Սուրբ Հոգին ցոյց կու տար, թէ որքան ատեն որ վրանին առաջին սրահը կանգուն կը մնար՝ բուն Սրբարանին մուտքը մեր առջեւ փակ էր,</verse>
				<verse number="9">ինչ որ խորհրդանշականօրէն կը ցուցնէ՝ թէ ներկայիս այդ Սրբարանը բաց է մեր առջեւ։ Այնտեղ մատուցուած նուէրներն ու զոհերը չէին կրնար մաքրել պաշտամունքը մատուցանողին խղճմտանքը,</verse>
				<verse number="10">որովհետեւ միայն ուտելիքի, խմելիքի եւ ծիսական պէսպէս լուացումներու կապուած էին։ Եւ այդ մարմնականկարգերը ի զօրու էին մինչեւ ուղղութեան, այսինքն նոր կարգերու հաստատման ժամանակը։</verse>
				<verse number="11">Բայց երբ Քրիստոս եկաւ, որպէս գալիք նոր կարգերուն Քահանայապետը, մտաւ մեծ, կատարեալ խորանը, որ մարդկային ձեռքերով չէ շինուած. այսինքն՝ այս նիւթեղէն աշխարհին մաս չի կազմեր։</verse>
				<verse number="12">Անիկա միանգամընդմիշտ մտաւ Սրբարանը, ո՛չ թէ նոխազներու եւ ցուլերու արիւնով, այլ՝ ի՛ր իսկ սեփական արիւնով, անով մեզի համար յաւիտենական փրկութիւն ապահովելով։</verse>
				<verse number="13">Եթէ ցուլերուն եւ նոխազներուն արիւնը սրսկելը, կամ երինջներուն մոխիրը ցանելը կը բաւեն՝ ծիսականօրէն պիղծ մէկը սրբելու համար մարմնական մաքրութեամբ,</verse>
				<verse number="14">Քրիստոսի արիւնը շատ աւելին պիտի չընէ՞ միթէ։ Արդարեւ, յաւիտենական Հոգիին միջոցաւ Քրիստոս ինքզինքը որպէս անարատ զոհ Աստուծոյ մատուցանեց, որպէսզի իր արիւնով մաքրէ ձեր խղճմտանքը մեռելական գործերէ, եւ դուք կարենաք կենդանի Աստուածը պաշտել։</verse>
				<verse number="15">Ատով իսկ Քրիստոս Նոր Ուխտին միջնորդը եղաւ, քանի իր մահով քաւեց այն յանցանքները, որոնք առաջին Ուխտի ժամանակաշրջանին գործուեցան, որպէսզի Աստուծոյ կողմէ հրաւիրուած մարդիկը խոստացուած յաւիտենական կեանքը ժառանգեն։</verse>
				<verse number="16">Ոեւէ ուխտի, այսինքն՝ ոեւէ կտակի պարագային, նախ անհրաժեշտօրէն կտակագիրին մահը պէտք է հաստատուի,</verse>
				<verse number="17">որովհետեւ կտակ մը միայն կտակագիր անձերուն մահուընէն ետք ի զօրու կը դառնայ. իսկ որքան ատեն որ կտակը գրողը դեռ ողջ է՝ կտակը չի կրնար ի զօրու ըլլալ։</verse>
				<verse number="18">Ահա թէ ինչո՛ւ առաջին Ուխտը եւս չկնքուեցաւ՝ մինչեւ որ արիւն չթափուեցաւ։</verse>
				<verse number="19">Մովսէս Օրէնքի գիրքին մէջ բովանդակուած բոլոր պատուիրանները ժողովուրդին կարդալէ ետք, առաւ զոհ մատուցուած ցուլերուն ու նոխազներուն արիւնը եւ քիչ մը ջուր, եւ կարմիր բուրդէ ու զոպայի ճիւղերէ կազմուած փունջով մը՝ սրսկեց Ուխտի գիրքին եւ ամբողջ ժողովուրդին վրայ,</verse>
				<verse number="20">ըսելով. «Այս արիւնով է որ կը կնքուի Ուխտը, որուն հնազանդիլ պատուիրեց ձեզի Աստուած»։</verse>
				<verse number="21">Ապա նոյն արիւնէն սրսկեց նաեւ վկայութեան խորանին եւ պաշտամունքային բոլոր առարկաներուն վրայ։</verse>
				<verse number="22">Եւ Օրէնքին համաձայն՝ գրեթէ ամէն ինչ արիւնով կը սրբուի. մեղքերու թողութիւնն ալ առանց արեան հեղումի չ՚ըլլար։</verse>
				<verse number="23">Այսպէս ուրեմն, եթէ երկնաւոր Սրբարանին ընդօրինակութիւնը եղող երկրաւոր սրբարանը այսպիսի ծէսերով հարկ էր որ սրբուէր, բուն իսկ երկնաւորը աւելի՛ լաւ զոհերու պէտք ունէր հարկաւ։</verse>
				<verse number="24">Որովհետեւ Քրիստոս չմտա՛ւ մարդկային ձեռքերով շինուած սրբարանը, որ ճշմարիտ Սրբարանին նախատիպն էր, այլ՝ նոյնինքն երկինք մտաւ, ուր այժմ Աստուծոյ ներկայութեան կը գտնուի մեզի համար։</verse>
				<verse number="25">Երկրաւոր տաճարին քահանայապետը տարին մէկ անգամ Սրբութիւն Սրբութեանց կը մտնէր, զոհուած կենդանիներու արիւնով։ Սակայն Քրիստոս երկնային Սրբարան չմտաւ բազմաթիւ անգամներ ինքզինքը ընծայելու համար.</verse>
				<verse number="26">այլապէս՝ պէտք էր աշխարհին սկիզբէն ի վեր բազմաթիւ անգամներ չարչարուէր։ Մինչդեռ այժմ, ահաւասիկ, երբ ժամանակները իրենց կատարումին կը մօտենան, Քրիստոս յայտնուեցաւ՝ միանգամընդմիշտ ինքզինքը իբրեւ զոհ ընծայելով, մեղքը բնաջինջ ընելու համար։</verse>
				<verse number="27">Եւ ինչպէս որ մարդիկ մէկ անգամ կը մեռնին եւ անկէ ետք Աստուծոյ դատաստանին կը յանձնուին,</verse>
				<verse number="28">այնպէս ալ Քրիստոս միայն մէկ անգամ զոհ մատուցուեցաւ՝ մարդոց մեղքերը վերցնելու համար։ Իսկ երկրորդ անգամ պիտի յայտնուի՝ ո՛չ թէ մեղքերը վերցնելու, այլ փրկելու համար անոնք՝ որոնք հաւատքով կը սպասեն իրեն։</verse>
			</chapter>
			<chapter number="10">
				<verse number="1">Մովսիսական Օրէնքըպարզապէսգալիքնորկարգերուն շուքը, այսինքն՝ մօտաւոր նմանութիւնը միայն կը ներկայացնէ եւ ո՛չ թէ անոր հարազատ պատկերը։ Այդ պատճառով ալ՝ նոյն զոհերը տարուէ տարի շարունակ կը մատուցուին, որովհետեւ չեն կրնար կատարելութեան հասցնել այդ զոհերով Աստուծոյ մօտիկ եկողները։</verse>
				<verse number="2">Եթէ արդարեւ ի վիճակի ըլլային պաշտամունքը մատուցանողներուն մեղքերը սրբելու, սրբուած այդ մարդիկը այլեւս մեղքերու խղճահարութիւնը պիտի չունենային, եւ զոհերն ալ պիտի դադրէին։</verse>
				<verse number="3">Մինչդեռ տարուէ տարի մատուցուող այդ զոհերը պարզապէս կը ծառայեն՝ մարդոցմեղքերը իրենց յիշեցնելու,</verse>
				<verse number="4">որովհետեւ ցուլերու եւ նոխազներու արիւնը բնաւ չի կրնար մեղքերը ջնջել։</verse>
				<verse number="5">Ահա թէ ինչու, Քրիստոս իր աշխարհ գալուն կապակցաբար՝ կ՚ըսէ Աստուծոյ.– «Զոհ եւ ընծայ չկամեցար, այլ մարմին մը պատրաստեցիր դուն ինծի.</verse>
				<verse number="6">ողջակէզներ դուն չուզեցիր, ոչ ալ զոհեր՝ մեղքի համար մատուցուած։</verse>
				<verse number="7">Ուստի ըսի.– Ահա կու գամ՝ ճիշդ ինչպէս որ Օրէնքներու գիրքին մէջ ինծի համար գրուած է՝ որպէսզի քու կամքդ ընեմ, ո՛վ Աստուած»։</verse>
				<verse number="8">Սկիզբը կ՚ըսէ. «Զոհ եւ ընծայ չկամեցար, ողջակէզներ դուն չուզեցիր, ոչ ալ զոհեր՝ մեղքի համար մատուցուած», հակառակ անոր որ Օրէնքը ինք կը պահանջէ այդ զոհերը մատուցանել։</verse>
				<verse number="9">Ապա կ՚աւելցնէ. «Ահա կու գամ՝ որպէսզի քու կամքդ ընեմ, ո՛վ Աստուած»։ Ինչ որ կը նշանակէ՝ թէ Աստուած բոլոր նախկին զոհերը կը վերցնէ եւ անոնց տեղ Քրիստոսի զոհը կը հաստատէ։</verse>
				<verse number="10">Եւ որովհետեւ Յիսուս Քրիստոս Աստուծոյ կամքը կատարեց, իր մարմինին անկրկնելի զոհագործումովը մենք սրբուեցանք մեր մեղքերէն։</verse>
				<verse number="11">Դարձեալ, ոեւէ քահանայ ամէն օր պաշտամունք կը կատարէ եւ բազմիցս կը մատուցանէ նոյն զոհերը, որոնք երբեք չեն կրնար վերցնել մեղքերը։</verse>
				<verse number="12">Մինչդեռ Քրիստոս միայն մէկ զոհ մատուցանեց մեղքերուն համար, եւ մշտնջենապէս «նստաւ Աստուծոյ աջ կողմը».</verse>
				<verse number="13">եւ այսուհետեւ կը սպասէ, մինչեւ որ Աստուած իր «թշնամիները իր ոտքերուն տակ դնէ որպէս պատուանդան»։</verse>
				<verse number="14">Այսպէս, Քրիստոս միակ պատարագով մը՝ յաւիտենապէս կատարեալ դարձուց մեղքերէ սրբուած մարդիկը։</verse>
				<verse number="15">Սուրբ Հոգին եւս նոյն բանին մասին կը վկայէ մեզի։ Որովհետեւ սկիզբը ըսելէ ետք, թէ՝</verse>
				<verse number="16">«Հետեւեալն է Ուխտը, որ իրենց հետ պիտի կնքեմ գալիք օրերուն,– կ՚ըսէ Տէրը.– իրենց միտքերուն մէջ պիտի դրոշմեմ իմ օրէնքներս, իրենց սիրտերուն վրայ պիտի գրեմ զանոնք»,</verse>
				<verse number="17">ապա շարունակելով՝ կ՚ըսէ. «Ա՛լ պիտի չյիշեմ իրենց մեղքերն ու անօրէնութիւնները»։</verse>
				<verse number="18">Արդ, երբ մեղքերն ու անօրէնութիւնները ներուած են, ա՛լ պէտք չկայ անոնց համար ընծայ մատուցանելու։</verse>
				<verse number="19">Հետեւաբար, եղբայրնե՛ր, Յիսուսի արիւնով՝ այլեւս ազատ ենք Սրբարան մտնելու,</verse>
				<verse number="20">որովհետեւ Յիսուս ինք մեզի համար բացաւ Աստուծոյ հասնելու այդ նոր եւ կենդանի ճամբան՝ վարագոյրէն անդին անցնելով, այսինքն՝ իր մարմինը որպէս զոհ մատուցանելով,</verse>
				<verse number="21">եւ ատով իսկ Աստուծոյ ժողովուրդին Քահանայապետը եղաւ։</verse>
				<verse number="22">Ուստի անկեղծ սրտով եւ վստահութեամբ լեցուն հաւատքով մօտենանք Աստուծոյ, մեր սիրտերը մաքրած՝ խղճմտանքը ծանրացնող յանցանքներէն եւ մեր մարմինները մաքուր ջուրով լուացած։</verse>
				<verse number="23">Անխախտ պահենք այն յոյսը որ կը դաւանինք, վստահ ըլլալով՝ որ Աստուած հաւատարիմ է իր խոստումին։</verse>
				<verse number="24">Հոգածու ըլլանք իրարու հանդէպ, սիրոյ եւ բարի գործերու մղելով իրար։</verse>
				<verse number="25">Բնաւ չդադրինք պաշտամունքի հաւաքոյթներուն մասնակցելէ, ինչպէս ոմանք սովորութիւն ըրեր են. ընդհակառակը, այդ ուղղութեամբ աւելի եւս յորդորենք իրար, քանի կը տեսնենք թէ Տիրոջ Օրը կը մօտենայ։</verse>
				<verse number="26">Որովհետեւճշմարտութիւնը ճանչնալէ եւ ընդունելէ ետք՝ եթէ գիտակցաբար շարունակենք յանցանք գործել, այնուհետեւ ա՛լ չի մնար ոեւէ զոհ որ մեր մեղքերը քաւէ.</verse>
				<verse number="27">այլ՝ մեզի կը մնայ միայն ահարկու սպասում մը՝ Աստուծոյ դատաստանին եւ այն բոցավառ կրակին, որ պիտի լափէ Աստուծոյ հակառակորդները։</verse>
				<verse number="28">Եթէ Մովսիսական Օրէնքը խախտողը «երկու կամ երեք հոգիի վկայութեամբ մահուան կը դատապարտուի» առանց գթութեան,</verse>
				<verse number="29">որքա՜ն աւելի ծանր պատիժի արժանի պիտի համարէք այն անձը՝ որ ոտնակոխ կ՚ընէ Աստուծոյ Որդին, կ՚արհամարհէ Նոր Ուխտի կնքումին համար թափուած արիւնը, որով Քրիստոս զինք սրբեց, եւ կ՚անարգէ շնորհքները պարգեւող Սուրբ Հոգին։</verse>
				<verse number="30">Որովհետեւ մենք կը ճանչնանք ան՝ որ կ՚ըսէ. «Ի՛մս է դատելու եւ պատժելու իրաւունքը. ե՛ս պիտի հատուցանեմ,– կ՚ըսէ Տէրը», եւ կ՚աւելցնէ. «Տէրը ինք պիտի դատէ իր ժողովուրդը»։</verse>
				<verse number="31">Իրաւ որ սարսափելի բան է կենդանի Աստուծոյ ձեռքը իյնալը։</verse>
				<verse number="32">Արդ, յիշեցէք այն առաջին օրերը, երբ դեռ նոր լուսաւորուած՝ բազմաթիւ ծանր չարչարանքներու տոկացիք։</verse>
				<verse number="33">Մերթ նախատինքի եւ հալածանքներու առարկայ եղաք հրապարակաւ, մերթ այդ նախատինքն ու հալածանքները կրողներուն կողքին կեցաք։</verse>
				<verse number="34">Բանտարկեալներուն չարչարակից եղաք, եւ ձեր ստացուածքներուն յափշտակուիլը ուրախութեամբ ընդունեցիք, գիտնալով որ երկինքի մէջ աւելի լաւ ստացուածքներ ունիք, որոնք մնայուն են։</verse>
				<verse number="35">Հետեւաբար մի՛ կորսնցնէք ձեր վստահութիւնը, որովհետեւ անիկա մեծապէս պիտի վարձատրէ ձեզ։</verse>
				<verse number="36">Պէտք է համբերել գիտնաք, որպէսզի Աստուծոյ կամքը կատարելով՝ իր խոստումին տիրանաք։</verse>
				<verse number="37">Որովհետեւ «Շատ, շատ քիչ ատենէն՝ ան որ գալիք է՝ պիտի գայ, առանց ուշանալու։</verse>
				<verse number="38">Այն ատեն,– կ՚ըսէ Տէրը.– Ինծի վստահած արդար մարդը իր հաւատքով պիտի փրկուի. բայց ինձմէ երես դարձնողը նկատի պիտի չառնեմ»։</verse>
				<verse number="39">Մենք, սակայն, Աստուծմէ երես դարձնողներէն չենք, որոնք կորուստի սահմանուած են. այլ հաւատքը կը պահենք՝ մեր հոգին փրկելու համար։</verse>
			</chapter>
			<chapter number="11">
				<verse number="1">Ի՞նչ է հաւատքը։ Հաւատք՝ կը նշանակէվստահ ըլլալ այն բաներուն՝ որոնց կը յուսանք, եւ համոզուած ըլլալ այն բաներուն՝ որոնք չեն երեւիր։</verse>
				<verse number="2">Արդ, այսպիսի հաւատքով մըն էր, որ նախնի ժամանակներու մարդիկ Աստուծոյ կողմէ ընդունուեցան։</verse>
				<verse number="3">Հաւատքով է որ կը հասկնանք տիեզերքին ստեղծումը Աստուծոյ խօսքով, որով տեսանելի այս տիեզերքը ոչինչէն գոյացաւ։</verse>
				<verse number="4">Իր հաւատքով էր որ Աբէլ Կայէնէն շա՛տ աւելի լաւ զոհ մատուցանեց Աստուծոյ, եւ այդ հաւատքին համար ալ Աստուած վկայեց իր արդար ըլլալուն մասին, ընդունելով իր մատուցած նուէրները։ Եւ թէպէտ Աբէլ մեռաւ, բայց իր հաւատքին օրինակը խօսուն կը մնայ միշտ։</verse>
				<verse number="5">Իր հաւատքին համար էր որ Ենովք երկինք փոխադրուեցաւ, առանց մահ տեսնելու. եւ իր մարմինը չգտնուեցաւ, քանի Աստուած զայն փոխադրած էր արդէն։ Սուրբ գիրքերը կը վկայեն, թէ երկինք փոխադրուելէ առաջ՝ Ենովք Աստուծոյ հաճութիւնը շահած էր։</verse>
				<verse number="6">Իսկ առանց հաւատքի անկարելի է Աստուծոյ հաճութիւնը շահիլ։ Արդարեւ, Աստուծոյ մօտեցողը պէտք է հաւատայ՝ թէ ան գոյութիւն ունի եւ կը վարձատրէ անոնք որ զինք կը փնտռեն։</verse>
				<verse number="7">Իր հաւատքով էր որ Նոյ երկիւղածութեամբ անսաց Աստուծմէ ստացած իր հրահանգին՝ գալիք եւ դեռ անտեսանելի բաներու մասին, եւ տապանը շինելով իր ընտանիքը փրկեց։ Նոյ իր հաւատքով՝ իր ժամանակի մարդիկը դատապարտեց եւ ժառանգեց հաւատքէն եկող արդարութիւնը։</verse>
				<verse number="8">Իր հաւատքով էր որ Աբրահամ հնազանդեցաւ Աստուծոյ կոչին, որ ելլէ երթայ այն տեղը՝ որ իբրեւ ժառանգութիւն պիտի ստանար. եւ ճամբայ ելաւ, առանց գիտնալու թէ ո՛ւր կ՚երթայ։</verse>
				<verse number="9">Հաւատքով էր որ պանդուխտի պէս ապրեցաւ այն օտար երկրին մէջ, որ Աստուած խոստումով իրեն տուած էր, եւ վրաններու տակ բնակեցաւ Իսահակի եւ Յակոբի հետ միասին, որոնք նոյն խոստացուած երկրին ժառանգորդներն էին։</verse>
				<verse number="10">Որովհետեւ ինք կը սպասէր այն միւս մնայուն քաղաքին, որուն ճարտարապետն ու շինողը Աստուած է։</verse>
				<verse number="11">Իր հաւատքով էր որ Սառա ինք ալ, որ ամուլ էր, որդեծնութեան սերմը ընդունելու զօրութիւնը ստացաւ եւ իր յառաջացած տարիքին մէջ զաւակ ծնաւ, որովհետեւ վստահութիւն ունեցաւ Աստուծոյ վրայ, որ զաւակ խոստացաւ իրենց։</verse>
				<verse number="12">Եւ այսպէս, միակ անձէ մը՝ Աբրահամէն, որ այլեւս սերնդագործելու անկարող կը սեպուէր, ամբողջ սերունդներ ծնան, երկինքի աստղերուն չափ անթիւ եւ ծովեզրի աւազահատիկներուն չափ անհամար։</verse>
				<verse number="13">Յիշուած բոլոր անձերն ալ հաւատքով մեռան, առանց խոստացուած բաները ստացած ըլլալու. այլ միայն հեռուէն տեսան զանոնք եւ ուրախացան, խոստովանելով՝ թէ իրենք օտար եւ պանդուխտ են այս աշխարհի մէջ։</verse>
				<verse number="14">Արդ, այս ձեւով արտայայտուողները յստակօրէն ցոյց կու տան՝ թէ հայրենիք մը կը փնտռեն։</verse>
				<verse number="15">Այդ հայրենիքը եթէ այն երկիրը ըլլար՝ ուրկէ իրենք ելան, հոն վերադառնալու ժամանակը ունէին։</verse>
				<verse number="16">Բայց իրականին մէջ աւելի ազնուական հայրենիքի մը, երկնաւոր հայրենիքին կը ձգտէին, որովհետեւ գիտէին թէ Աստուած իրենց համար քաղաք մը պատրաստած է։ Ահա թէ ինչու՝ Աստուած ամօթ չի համարեր զանոնք իրը դաւանիլ եւ անոնց Աստուածը կոչուիլ։</verse>
				<verse number="17">Հաւատքով էր որ Աբրահամ զոհ մատուցանեց Իսահակը, երբ Աստուած զինք կը փորձէր։ Մատուցանեց իր մէկ հատիկ զաւակը, հակառակ այն իրողութեան՝ որ անոր համար խոստում ստացած էր։</verse>
				<verse number="18">Որովհետեւ Աստուած Աբրահամի ըսած էր. «Իսահակը պիտի ըլլայ քու սերունդդ շարունակողը»։</verse>
				<verse number="19">Աբրահամ նկատի առաւ, որ Աստուած մեռելներէն ալ կրնայ յարուցանել Իսահակը. ուստի իբրեւ մեռելներու յարութեան օրինակ՝ ետ ստացաւ իր զաւակը։</verse>
				<verse number="20">Գալիք իրականութեանց հաւատքով էր որ Իսահակ օրհնեց Յակոբն ու Եսաւը։</verse>
				<verse number="21">Հաւատքով էր որ Յակոբ իր մահուընէն առաջ օրհնեց Յովսէփի որդիներէն իւրաքանչիւրը, եւ «իր գաւազանին ծայրին կռթնելով՝ երկրպագութիւն ըրաւ Աստուծոյ»։</verse>
				<verse number="22">Հաւատքով էր որ Յովսէփ իր վախճանման պահուն յիշեցուց Իսրայէլի ժողովուրդին Եգիպտոսէն ելլելու խոստումը, եւ կարգադրութիւն ըրաւ նաեւ իր աճիւններուն փոխադրութեան համար։</verse>
				<verse number="23">Հաւատքով էր որ Մովսէսի ծնողները տեսնելով ծնած մանուկին կայտառ ըլլալը՝ մինչեւ երեք ամիս պահեցին զայն, առանց վախնալու թագաւորին հրամանէն։</verse>
				<verse number="24">Հաւատքով էր որ Մովսէս երբ մեծցաւ՝ մերժեց փարաւոնին աղջկան զաւակը կոչուիլ։</verse>
				<verse number="25">Նախընտրեց Աստուծոյ ժողովուրդին հետ չարչարուիլ, քան՝ կարճ ժամանակի մը համար մեղքերու հաճոյքը վայելել։</verse>
				<verse number="26">Եգիպտոսի գանձերէն շա՜տ աւելի մեծ հարստութիւն նկատեց՝ Քրիստոսի կրած նախատինքները կրել, որովհետեւ աչքերը յառած էր Աստուծոյ վարձատրութեան։</verse>
				<verse number="27">Հաւատքով էր որ Եգիպտոսը թողուց, առանց վախնալու թագաւորին զայրոյթէն, եւ իբրեւ անտեսանելի Աստուածը տեսնող մարդ՝ գիտցաւ համբերել։</verse>
				<verse number="28">Հաւատքով էր որ Զատիկը հաստատեց եւ հրահանգեց արիւն սրսկել դռներուն վրայ, որպէսզի մահուան հրեշտակը չմօտենայ Իսրայէլի անդրանիկ զաւակներուն։</verse>
				<verse number="29">Հաւատքով էր որ Իսրայէլի ժողովուրդը Կարմիր ծովէն անցաւ՝ չոր գետնի վրայէն անցնելու պէս. մինչ երբ Եգիպտացիները նոյն բանը փորձեցին՝ ընկղմեցան։</verse>
				<verse number="30">Հաւատքով էր որ Երիքովի պարիսպները կործանեցան, երբ Իսրայէլացիներ եօթը օր անոնց շուրջը դարձան։</verse>
				<verse number="31">Եւ հաւատքով էր որ Ռախաբ պոռնիկը չսպաննուեցաւ Աստուծոյ անհնազանդ մարդոց հետ, քանի խաղաղութեամբ հիւրընկալած էր Իսրայէլացի լրտեսները։</verse>
				<verse number="32">Ալ ի՛նչ շարունակեմ. ժամանակս չի բաւեր որ պատմեմ Գեդէոնի, Բարակի, Սամփսոնի, Յեփթայէի, Դաւիթի ու Սամուէլի եւ միւս մարգարէներուն մասին,</verse>
				<verse number="33">որոնք իրենց հաւատքով՝ թագաւորներ պարտութեան մատնեցին, արդարութիւն գործեցին եւ Աստուծոյ խոստումներուն տիրացան։ Առիւծներու բերանները գոցեցին,</verse>
				<verse number="34">կրակին զօրութիւնը մարեցին, սուրին բերանէն ազատեցան։ Իրենց տկարութեան մէջ Աստուծմով զօրացան, պատերազմի մէջ անպարտելի դարձան եւ օտարներուն բանակները ընկճեցին։</verse>
				<verse number="35">Հաւատքով՝ կիներ տեսան իրենց մեռելներուն յարութիւն առնելը։ Շատեր տանջանքի տակ մեռան՝ մերժելով ազատութիւնը, որպէսզի լաւագոյն կեանքի մը համար յարութիւն առնեն։</verse>
				<verse number="36">Ուրիշներ նախատինքներու եւ ծեծերու ենթարկուեցան, շղթաներու եւ բանտերու համը առին։</verse>
				<verse number="37">Քարկոծուեցան, սղոցուեցան, փորձութեանց մատնուեցան, սուրով սպաննուեցան, ոչխարի կամ այծի մորթով ծածկուած շրջեցան՝ զրկանք, հալածանք ու չարչարանք կրելով,</verse>
				<verse number="38">թափառական ապրելով անապատներու մէջ կամ լեռներու վրայ, քարայրներու կամ խոռոչներու մէջ։ Արդարեւ աշխարհը արժանի չէր այդ մարդոց։</verse>
				<verse number="39">Ասոնք բոլորը իրենց հաւատքով վկայուած ըլլալով հանդերձ՝ չստացան Աստուծոյ խոստումը.</verse>
				<verse number="40">որովհետեւ Աստուած մեզի համար աւելի լաւ բան մը նախատեսած ըլլալով՝ չուզեց որ անոնք խոստումին իրականացման հասնին առանց մեզի։</verse>
			</chapter>
			<chapter number="12">
				<verse number="1">Ուրեմնմենքալ, որայսքանբազմաթիւվկաներով շրջապատուած ենք, վանե՛նք ամէն խոչնդոտ եւ մէկ կողմ ձգենք մեղքը, որ մեզ դիւրաւ կը պաշարէ, եւ համբերատարութեամբ պայքարինք մեզի ներկայացող փորձութիւններուն դէմ։</verse>
				<verse number="2">Մեր աչքերը յառենք Յիսուսի, մեր հաւատքի հիմնադիրին ու կատարելագործողին, որ գիտնալով թէ ի՛նչ ուրախութիւն կը սպասէ իրեն՝ արհամարհեց ամօթը, յանձն առաւ խաչի վրայ մեռնիլ, եւ Աստուծոյ աթոռին աջ կողմը նստաւ։</verse>
				<verse number="3">Որպէսզի երբեք չյուսալքուիք եւ չտկարանաք, մտաբերեցէք՝ թէ Յիսուս ի՛նչպիսի համբերութեամբ կրեց մեղաւորներու հակառակութիւնները։</verse>
				<verse number="4">Դուք տակաւին ձեր արիւնը թափելու չափ դիմադրութիւն ցոյց չտուիք մեղքի դէմ պայքարին մէջ։</verse>
				<verse number="5">Դուք նաեւ մոռցեր էք յորդորը, որ ձեզի ուղղուած է՝ իբրեւ որդիներու.– «Որդեա՛կս, մի՛ արհամարհեր Տիրոջ խրատը, եւ մի՛ վհատիր երբ քեզ յանդիմանէ,</verse>
				<verse number="6">որովհետեւ Տէրը երբ կը խրատէ՝ կը նշանակէ թէ կը սիրէ քեզ. երբ կը պատժէ՝ կը նշանակէ թէ քեզ իբր զաւակ կ՚ընդունի»։</verse>
				<verse number="7">Ուստի համբերութեամբ ընդունեցէք Աստուծոյ խրատը, գիտնալով որ հօր մը պէս կը վարուի ձեզի հետ։ Կա՞յ զաւակ մը որ իր հօրմէն յանդիմանութիւն ստացած չըլլայ։</verse>
				<verse number="8">Ընդհակառակը, եթէ Աստուած ձեզ չյանդիմանէ, ինչպէս կ՚ընէ իր բոլոր որդիներուն, կը նշանակէ՝ թէ իր զաւակները չէք եւ խորթ էք իրեն։</verse>
				<verse number="9">Մեր մարմնաւոր հայրերը երբ մեզ յանդիմանեն, կը դադրի՞նք զիրենք յարգելէ։ Ո՛չ։ Ուրեմն որքա՜ն աւելի եւս հնազանդ պէտք է ըլլանք հոգիներու Հօրը, որպէսզի կեանք ունենանք։</verse>
				<verse number="10">Երկրաւորհայրերը մեզ կը խրատեն միայն կարճ ժամանակ մը, իրենց ճիշդ դատած ձեւով, մինչ Աստուած կը խրատէ մեր բարիքին համար, որպէսզի հաղորդակից դառնանք իր սրբութեան ։</verse>
				<verse number="11">Ճիշդ է որ ոեւէ յանդիմանութիւն նոյն պահուն չ՚ուրախացներ, այլ կը տրտմեցնէ. բայց յետոյ՝ անով կրթուածներուն արդար կեանքի մը խաղաղութիւնը կը պարգեւէ։</verse>
				<verse number="12">Ուստի «զօրացուցէ՛ք թուլցած ձեռքերն ու կթոտ ծունկերը»</verse>
				<verse number="13">եւ ձեր կեանքին ընթացքը ուղղեցէք, որպէսզի հաւատքով տկար եղողը չգլորի, այլ՝ ընդհակառակը՝ բժշկուի։</verse>
				<verse number="14">Ջանացէք բոլորին հետ խաղաղ ապրիլ եւ վարել սուրբ կեանք մը, առանց որուն՝ ոեւէ մէկը պիտի չտեսնէ Տէրը ։</verse>
				<verse number="15">Ուշադիր հսկեցէք որ ոեւէ մէկը Աստուծոյ շնորհքէն չզրկուի։ Չըլլա՛յ որ մէկը դառնութեան արմատ դառնալով՝ խռովութեան պատճառ ըլլայ եւ շատերը անկէ վարակուին։</verse>
				<verse number="16">Չըլլայ որ մէկը Աստուծոյ անհաւատարիմ կամ անոր պարգեւները արհամարհող ըլլայ Եսաւին պէս, որ կերակուրի մը համար իր անդրանկութիւնը ծախեց։</verse>
				<verse number="17">Եւ, ինչպէս գիտէք, երբ յետոյ ուզեց հօրը օրհնութիւնը ստանալ՝ մերժուեցաւ, եւ հակառակ իր խնդրանքներուն ու թափած արցունքներուն՝ կացութենէն բան չկրցաւ փոխել։</verse>
				<verse number="18">Այն լեռը, որուն մօտեցած էք հիմա, շօշափելի չէ՛ Սինա լերան պէս, որ կրակով կը վառէր եւ պատուած էր մշուշով, խաւարով ու մրրիկով.</verse>
				<verse number="19">ուր փողը կը հնչէր եւ Աստուծոյ պատգամող ձայնը կը լսուէր։ Ժողովուրդը որ այդ ձայնը լսեց՝ կ՚աղաչէր որ չլսէ զայն կրկին,</verse>
				<verse number="20">որովհետեւ սարսափած էր այն հրամանէն՝ որ կ՚ըսէր. «Ով որ մօտենայ լերան, նոյնիսկ անասուն մը, պէտք է քարկոծուելով մեռնի»։</verse>
				<verse number="21">Ա՛յնքան ահաւոր էր տեսարանը, որ Մովսէս ալ կ՚ըսէր. «Զարհուրանքէս կը դողամ»։</verse>
				<verse number="22">Դուք, սակայն, մօտեցած էք Սիոն լերան, կենդանի Աստուծոյ քաղաքին, երկնաւոր Երուսաղէմին, հրեշտակներու անհամար բանակներուն։</verse>
				<verse number="23">Մօտեցած էք երկինքի մէջ արձանագրուած Աստուծոյ անդրանիկ զաւակներու ուրախական հաւաքոյթին. Աստուծոյ, որ բոլորին դատաւորն է, կատարելութեան հասած արդարներու հոգիներուն,</verse>
				<verse number="24">Նոր Ուխտի միջնորդին՝ Յիսուսի եւ անոր թափուած արիւնին, որ լաւագոյն արդարութիւն մը կը պահանջէ, քան Աբէլի արիւնը։</verse>
				<verse number="25">Զգոյշ եղէք, որ չըլլպյ թէ մերժէք Աստուծոյ խօսքը լսել, որովհետեւ եթէ անոր հրամանները մարդոց փոխանցող Մովսէսին չհնազանդողները ազատում չունեցան, մենք բնա՛ւ ազատում չենք ունենար՝ եթէ կռնակ դարձնենք Աստուծոյ, որ երկինքէն կը խօսի մեզի։</verse>
				<verse number="26">Անոր ձայնը երկիրը շարժեց այն ատեն, իսկ հիմա կը մնայ իր խոստումը, որ կ՚ըսէ.– «Անգամ մը եւս պիտի շարժեմ. եւ ո՛չ միայն երկիրը, այլ՝ երկինքն ալ»։</verse>
				<verse number="27">«Անգամ մը եւս» խօսքը ցոյց կու տայ, որ ստեղծագործութեան մէջ խախտած բաները պիտի փոխուին, մինչ անշարժ մնացածները անփոփոխ պիտի մնան։</verse>
				<verse number="28">Հետեւաբար՝ երախտապարտ ըլլանք, որ Աստուած անսասանելի թագաւորութիւն մը կու տայ մեզի։ Եւ այդ երախտագիտութեամբ ալ ծառայենք Աստուծոյ այնպէս՝ ինչպէս հաճելի է իրեն, յարգանքով ու պատկառանքով.</verse>
				<verse number="29">որովհետեւ, ինչպէս Սուրբ գիրքը կ՚ըսէ՝ «Մեր Աստուածը լափող կրակ է»։</verse>
			</chapter>
			<chapter number="13">
				<verse number="1">Եղբայրսիրութիւնը թող մնայուն սկզբունք ըլլայ ձեզի համար։</verse>
				<verse number="2">Մի՛ մոռնաք հիւրասէր ըլլալ, որովհետեւ այդպիսով ոմանք առանց գիտնալու հրեշտակներ հիւրասիրեցին։</verse>
				<verse number="3">Յիշեցէ՛ք բանտի մէջ եղողները, դուք ձեզ անոնց բանտակից զգալով։ Նոյնպէս յիշեցէք չարչարանքներու մէջ եղողները, դուք ձեզ անոնց տեղ դնելով։</verse>
				<verse number="4">Բոլորդ ալ պատուեցէ՛ք ամուսնութիւնը եւ ամուսնական կապը սուրբ պահեցէք, որովհետեւ Աստուած կը դատապարտէ շնացողներն ու պոռնկութիւն ընողները։</verse>
				<verse number="5">Դրամասիրութիւնը թող տեղ չունենայ ձեր կեանքին մէջ. գոհացէ՛ք ձեր ունեցածով, որովհետեւ Աստուած ինք կ՚ըսէ. «Բնաւ երեսի վրայ պիտի չձգեմ եւ պիտի չլքեմ քեզ»։</verse>
				<verse number="6">Այնպէս որ, համարձակօրէն ըսենք.– « Տէրն է իմ օգնականս, հետեւաբար չեմ վախնար. ի՞նչ կրնայ ընել մարդը ինծի»։</verse>
				<verse number="7">Յիշեցէ՛ք ձեր առաջնորդները, որոնք Աստուծոյ խօսքը բերին ձեզի։ Նայեցէք թէ ի՛նչպէս ապրեցան եւ ի՛նչպէս մեռան անոնք, եւ օրինակ առէք անոնց հաւատքէն։</verse>
				<verse number="8">Յիսուս Քրիստոս նո՛յնն է միշտ — երէկ, այսօր եւ յաւիտեան։</verse>
				<verse number="9">Տեսակ–տեսակ օտարոտի ուսուցումներէ մի՛ տարուիք։ Լաւ է որ սիրտը Աստուծոյ շնորհքով ամրապնդուի, քան՝ ուտելիքներու եւ չուտելիքներու վերաբերող կանոններով, որոնց հետեւողները ոեւէ բանով չօգտուեցան։</verse>
				<verse number="10">Մենք ունինք սեղան մը, որուն վրայ մատուցուած զոհէն ճաշակելու իրաւունք չունի՛ն հին սրբարանին ծառայող քահանաները ։</verse>
				<verse number="11">Արդարեւ, այն անասունները, որոնց արիւնը քահանայապետին ձեռքով սրբարան կը տարուէր՝ իբրեւ մեղքի համար մատուցուած զոհ, անոնց մարմինները բնակութեան վայրէն դուրս տեղ մը կ՚այրըւէին։</verse>
				<verse number="12">Ճիշդ այդ պատճառով՝ Յիսուս ի՛նք ալ քաղաքէն դուրս տարուելով չարչարուեցաւ, որպէսզի իր արիւնով սրբէ ժողովուրդին մեղքերը։</verse>
				<verse number="13">Արդ, եկէք մենք ալ մեր բնակութեան վայրերէն դուրս գանք եւ իրեն երթանք, մեր վրայ առնելով իր կրած նախատինքները,</verse>
				<verse number="14">որովհետեւ հոս՝ այս աշխարհի մէջ մնայուն քաղաք մը չունինք, այլ՝ գալիք երկնաւոր քաղաքին է որ կը ցանկանք։</verse>
				<verse number="15">Հետեւաբար, մենք Քրիստոսի միջոցաւ տեւականօրէն օրհներգութիւն մատուցանենք Աստուծոյ՝ իբրեւ զոհ, այսինքն՝ մեր շրթները թող իր անունը դաւանին, իբրեւ լաւագոյն նուէր մեր կողմէ։</verse>
				<verse number="16">Եւ մի՛ մոռնաք բարեգործութիւն ընել եւ օգնել ուրիշներուն, որովհետեւ ատոնք են Աստուծոյ կամեցած զոհերը։</verse>
				<verse number="17">Մտի՛կ ըրէք ձեր առաջնորդներուն խօսքը, որովհետեւ անոնք անքուն կը հսկեն ձեր հոգիներուն համար, գիտնալով՝ որ հաշիւ պիտի տան ձեզի համար. եւ հնազանդ եղէք անոնց, որպէսզի ուրախութեամբ կատարեն իրենց պաշտօնը եւ ո՛չ թէ հառաչելով, որովհետեւ ատիկա ձեր օգուտին համար չ՚ըլլար։</verse>
				<verse number="18">Աղօթեցէ՛ք մեզի համար, որովհետեւ համոզուած ենք թէ մեր խիղճը մաքուր է, եւ կ՚ուզենք ամէն բանի մէջ ուղիղը գործել։</verse>
				<verse number="19">Մանաւանդ կ՚աղաչեմ որ աղօթէք ինծի համար, որպէսզի կարենամ աւելի շուտ ձեզի վերադառնալ։</verse>
				<verse number="20">Թող խաղաղութեան Աստուածը ձեզի կարողութիւն տայ՝ ամէն տեսակ բարեգործութեամբ իր կամքը կատարելու, որովհետեւ ի՛նքն էր որ մեռելներէն յարուցանեց մեր Տէր Յիսուսը, ան՝ որ իր արիւնով կնքուած յաւիտենական ուխտով Հովուապետ եղաւ ամբողջ հօտին։</verse>
				<verse number="21">Աստուած ինչ որ կը կամենայ՝ թող ներգործէ մեր մէջ Յիսուս Քրիստոսի միջոցաւ, որուն փա՜ռք յաւիտեանս։ Ամէն։</verse>
				<verse number="22">Եղբայրնե՛ր, կ՚աղաչեմ որ լսէք այս կարճ նամակով տուած յորդորներս։</verse>
				<verse number="23">Կ՚ուզեմ որ գիտնաք, թէ մեր եղբայրը՝ Տիմոթէոս բանտէն արձակուած է հիմա։ Եթէ շուտով մօտս գայ, միասին կու գանք ձեզ տեսնելու։</verse>
				<verse number="24">Ողջոյններս հաղորդեցէք ձեր բոլոր առաջնորդներուն եւ բոլոր հաւատացեալներուն։ Իտալիայի եղբայրները կ՚ողջունեն ձեզ։</verse>
				<verse number="25">Աստուծոյ շնորհքը բոլորիդ հետ ըլլայ։ Ամէն։</verse>
			</chapter>
		</book>
		<book number="59">
			<chapter number="1">
				<verse number="1">Ես, Յակոբոս, Աստուծոյ եւ Տէր Յիսուս Քրիստոսի ծառան, կ՚ողջունեմ ձեզ՝ Աստուծոյ ժողովուրդին անդամներդ, որ համայն աշխարհի մէջ ցրուած էք։</verse>
				<verse number="2">Եղբայրնե՛ր, դուք ձեզ շատ երջանիկ համարեցէք՝ երբ զանազան փորձութիւններու մէջ կ՚իյնաք։</verse>
				<verse number="3">Գիտցէք, որ փորձութիւնը համբերութիւն կը ծնի, եթէ ձեր հաւատքը փորձին դիմանայ։</verse>
				<verse number="4">Իսկ համբերութիւն պէտք է ունենալ մինչեւ վերջ, որպէսզի ամբողջական եւ կատարեալ ըլլաք, եւ ձեզի ոեւէ բան չպակսի։</verse>
				<verse number="5">Եթէ ձեզմէ մէկը կը զգայ թէ անհրաժեշտ իմաստութիւնը չունի, թող խնդրէ Աստուծմէ, որ բոլորին կու տայ առատօրէն եւ սիրայօժար կերպով, եւ Աստուած պիտի տայ իրեն։</verse>
				<verse number="6">Բայց թող խնդրէ հաւատքո՛վ, առանց երկմտելու, որովհետեւ երկմիտ մարդը կը նմանի ծովու ալիքներուն, որոնք հովերէն կը շարժին ու կը տարուբերին։</verse>
				<verse number="7">Այնպիսին թող չակնկալէ որ Տէրը կու տայ իր խնդրածը,</verse>
				<verse number="8">որովհետեւ երկմիտ մարդը իր բոլոր քայլերուն մէջ անհաստատ է։</verse>
				<verse number="9">Աղքատ եղբայրը թող ուրախ ըլլայ, երբ Աստուած զինք բարձրացնէ։</verse>
				<verse number="10">Հարուստ եղողն ալ թող ուրախ ըլլայ, երբ Աստուած զինք խոնարհեցնէ, որովհետեւ հարստութիւնը կը նմանի վաղանցուկ վայրի ծաղիկին։</verse>
				<verse number="11">Ինչպէս երբ արեւը ծագի՝ իր այրող տաքութեամբ խոտը կը չորցնէ եւ ծաղիկը կը թափի, անոր գեղեցկութիւնն ալ կը կորսուի, ճիշդ այնպէս ալ մեծահարուստը իր գործերով միասին պիտի թառամի։</verse>
				<verse number="12">Երանի՜ այն մարդուն որ կը տոկայ փորձութեան, որովհետեւ փորձութենէն յաղթական դուրս եկողը որպէս մրցանակ պիտի ստանայ այն կեանքը, որ Տէրը խոստացաւ տալ զինք սիրողներուն։</verse>
				<verse number="13">Բայց փորձութեան մէջ եղող ոեւէ մէկը թող չըսէ՛ թէ Աստուած է որ զինք կը փորձէ, որովհետեւ Աստուած մասնակից չէ փորձութիւններուն որոնք չարէն կու գան, ո՛չ ալ ինք մարդիկը փորձութեան կ՚ենթարկէ։</verse>
				<verse number="14">Իւրաքանչիւր մարդ կը փորձուի՝ իր իսկ ցանկութիւններէն տարուելով ու խաբուելով։</verse>
				<verse number="15">Ապա ցանկութիւնը յղանալով՝ մեղքին ծնունդ կու տայ, իսկ մեղքը երբ իր լրումին հասնի՝ մահուան պատճառ կ՚ըլլայ։</verse>
				<verse number="16">Հետեւաբար՝ դուք ձեզ մի՛ խաբէք, սիրելի՛ եղբայրներս։</verse>
				<verse number="17">Միայն բարի նուէրները եւ կատարեալ պարգեւներն են որ կու գան երկինքէն, Հօր Աստուծմէ, որ լոյսի արարիչն է, որուն կամքը անփոփոխ է, անդառնալի եւ անստուեր։</verse>
				<verse number="18">Աստուած կամեցաւ մեզ վերստին ծնիլ՝ որպէսզի իր ճշմարիտ նպատակը յայտնուի, որովհետեւ կ՚ուզէ որ մենք իր նոր ստեղծագործութեան առաջին պտուղները ըլլանք։</verse>
				<verse number="19">Յիշեցէ՛ք, սիրելի՛ եղբայրներս, որ աւելի պատրաստակամ պէտք է ըլլաք լսելու, քան՝ խօսելու։ Դիւրաւ մի՛ բորբոքիք։</verse>
				<verse number="20">Գիտցէք թէ մեր բարկանալովը չենք կրնար Աստուծոյ արդար ծրագիրը իրականացնել։</verse>
				<verse number="21">Հետեւաբար ձեզմէ թօթափեցէ՛ք ամէն աղտոտ սովորութիւն ու չար ցանկութիւն, եւ հեզութեամբ ընդունեցէք ձեր մէջ սերմանուած Աստուծոյ խօսքը, որ կրնայ ձեր հոգիները փրկել։</verse>
				<verse number="22">Այդ պատուիրանները լսելով մի՛ գոհանաք, այլ՝ կատարեցէ՛ք զանոնք. այլապէս դուք ձեզ խաբած կ՚ըլլաք։</verse>
				<verse number="23">Որովհետեւ ով որ պարզապէս կը լսէ պատուիրանը, բայց չի կատարեր, կը նմանի անոր՝ որ ուշադրութեամբ ինքզինքը կը դիտէ հայելիին մէջ.</verse>
				<verse number="24">հազիւ հայելիէն հեռացած՝ ա՛լ չի տեսներ ինքզինք եւ կը մոռնայ իր ինչպէս ըլլալը։</verse>
				<verse number="25">Մինչդեռ ան որ իր աչքերը կը յառէ Աստուծոյ ազատարար ու կատարեալ Օրէնքին եւ անոր մէջ կը յարատեւէ, այնպիսին լսելէ ետք չի մոռնար, այլ՝ կը գործադրէ զայն. անիկա երանելի պիտի ըլլայ կատարելուն համար։</verse>
				<verse number="26">Ով որ ինքզինք բարեպաշտ կը սեպէ եւ սակայն իր լեզուին սանձ չի դներ, անիկա ինքզինք կը խաբէ, որովհետեւ անօգուտ է իր բարեպաշտութիւնը։</verse>
				<verse number="27">Հօր Աստուծոյ համար անկեղծ եւ իսկական բարեպաշտութիւնը՝ կարօտութեան մէջ եղող որբերուն եւ այրիներուն այցելու եւ օգնական ըլլալն է, եւ աշխարհի մէջ ապրելով հանդերձ՝ ինքզինք անարատ պահելը։</verse>
			</chapter>
			<chapter number="2">
				<verse number="1">Եղբայրնե՛րս, երբեք մարդոց միջեւ խտրութիւն մի՛ դնէք, դուք՝ որպէս հաւատացողներ Յիսուս Քրիստոսի, մեր Տիրոջ, որ ի՛նք միայն գիտէ մարդիկը փառաւորել։</verse>
				<verse number="2">Եթէ պատահի, օրինակ, որ ձեր մէկ հաւաքոյթին ոսկի մատանի դրած եւ փառաւոր զգեստներ հագած մարդ մը գայ, եւ միւս կողմէ գայ նաեւ մաշած զգեստներով մարդ մը,</verse>
				<verse number="3">եւ դուք փառաւոր հագուստներ ունեցողին մեծ յարգանքով ըսէք՝ «Վերը նստէ, խնդրեմ», մինչ աղքատին ըսէք՝ «Դուն այստեղ ոտքի կեցիր», կամ՝ «Եկուր հոս՝ ոտքերուս քով գետինը նստէ»,</verse>
				<verse number="4">արդեօք դուք ձեր միջեւ խտրութիւն դրած չէ՞ք ըլլար եւ սխալ սկզբունքով դատած չէ՞ք ըլլար։</verse>
				<verse number="5">Լսեցէ՛ք, սիրելի՛ եղբայրներս, Աստուած ինք չընտրե՞ց աշխարհիս աղքատները, որոնք հաւատքով հարուստ են եւ պիտի ժառանգեն արքայութիւնը, որ Աստուած զինք սիրողներուն խոստացաւ։</verse>
				<verse number="6">Մինչդեռ դուք կ՚արհամարհէք աղքատները։ Իսկ հարուստները չե՞ն որ ձեզ կը հարստահարեն. անոնք չե՞ն որ ձեզ դատարանէ դատարան կը քաշկռտեն։</verse>
				<verse number="7">Անոնք չե՞ն որ կը վարկաբեկեն Քրիստոսի բարի անունը, որ դուք ձեր վրայ կը կրէք։</verse>
				<verse number="8">Բայց դուք լաւ կ՚ընէք՝ եթէ իրապէս կատարէք Սուրբ գիրքին թագաւորական օրէնքը, որ կ՚ըսէ. «Սիրէ՛ ընկերդ քու անձիդ պէս»։</verse>
				<verse number="9">Իսկ եթէ մարդոց միջեւ խտրութիւն դնէք՝ մեղք կը գործէք, եւ Օրէնքին կողմէ իբրեւ օրինազանց կը դատապարտուիք։</verse>
				<verse number="10">Որովհետեւ մարդ նոյնիսկ եթէ ամբողջ Օրէնքը գործադրէ, բայց մէկ պատուիրանի կատարման մէջ թերանայ, ամբողջ Օրէնքին դիմաց յանցաւոր կ՚ըլլայ։</verse>
				<verse number="11">Քանի որ «Մի՛ սպաններ» պատուիրանը տուողն է որ նաեւ պատուիրեց՝ «Մի՛ շնար»։ Դուն եթէ սպանութիւն չընես, բայց շնութիւն ընես, Օրէնքին դիմաց յանցաւոր ես։</verse>
				<verse number="12">Արդ, խօսեցէք ու գործեցէք որպէս մարդիկ՝ որոնք ազատութեան օրէնքով պիտի դատուին։</verse>
				<verse number="13">Որովհետեւ Աստուած իր դատաստանին մէջ անողորմ պիտի ըլլայ այն մարդուն նկատմամբ՝ որ ուրիշներուն հանդէպ ողորմած չէ եղած։ Մինչդեռ ողորմած մարդուն պարագային՝ Աստուծոյ ողորմութիւնը պիտի յաղթանակէ դատաստանի ատեն։</verse>
				<verse number="14">Եղբայրնե՛րս, ի՞նչ օգուտ այն մարդուն՝ որ կ՚ըսէ թէ հաւատք ունի, երբ որ հաւատքին արտայայտութիւնը եղող գործեր չունի։ Միթէ այդպիսի հաւատքը կրնա՞յ զայն փրկել։</verse>
				<verse number="15">Ենթադրենք, որ կիսամերկ եւ օրուան հացին կարօտ եղբայր մը կամ քոյր մը ձեզի դիմեց։</verse>
				<verse number="16">Եթէ ձեզմէ ոեւէ մէկը անոնց ըսէ՝ «Գացէ՛ք, Աստուած ձեզի հետ ըլլայ, տաքցէք եւ կշտացէք», եւ անոր մարմինին համար պէտք եղած զգեստը կամ ուտելիքը չտայ, ի՞նչ օգուտ ունի։</verse>
				<verse number="17">Նոյնպէս ալ հաւատքը առանձինն՝ առանց գործերու՝ մեռած է։</verse>
				<verse number="18">Թերեւս մէկը առարկէ, ըսելով. «Մարդ կայ՝ որ հաւատք ունի, մարդ ալ կայ՝ որ գործերը ունի»։ Այնպիսիին կը պատասխանեմ. «Եթէ կրնաս՝ ցո՛յց տուր հաւատքդ, առանց գործերու։ Սակայն ես կրնամ գործերուս ընդմէջէն քեզի ցոյց տալ իմ հաւատքս»։</verse>
				<verse number="19">Դուն կը հաւատաս թէ մէկ Աստուած կայ, չէ՞. շատ լաւ կ՚ընես։ Բայց դեւերն ալ նոյն բանին կը հաւատան, եւ կը սարսափին։</verse>
				<verse number="20">Հետեւաբար հասկցի՛ր, անմի՛տ մարդ, որ առանց գործերու՝ հաւատքը անօգուտ է։</verse>
				<verse number="21">Աբրահամ, մեր նախահայրը, իր գործերով չէ՞ր որ արդարացաւ, երբ իր զաւակը՝ Իսահակը զոհասեղան բարձրացուց զոհ մատուցանելու համար։</verse>
				<verse number="22">Կը տեսնե՞ս, թէ հաւատքը անոր գործերուն ընկերացաւ, եւ գործերուն ընդմէջէն ալ հաւատքը իր կատարելութեան հասաւ։</verse>
				<verse number="23">Այսպէս կատարուեցաւ այն՝ ինչ որ Ծննդոց գիրքը կ՚ըսէր, թէ «Աբրահամ Աստուծոյ հաւատաց, եւ այդ հաւատքին համար ալ Աստուած զինք արդար համարեց». եւ Աբրահամ Աստուծոյ բարեկամ կոչուեցաւ։</verse>
				<verse number="24">Կը տեսնէ՞ք, թէ մարդ իր գործերով կ՚արդարանայ, եւ ո՛չ թէ միայն հաւատքով։</verse>
				<verse number="25">Նոյնը չէ՞ Րախաբ պոռնիկին պարագան. ա՛ն ալ իր գործերով արդարացաւ, երբ Իսրայէլացի լրտեսները իր տունը հիւրընկալեց եւ օգնեց՝ որ ուրիշ ճամբով փախչին։</verse>
				<verse number="26">Հետեւաբար, ինչպէս մարմինը առանց հոգիի մեռած է, այնպէս ալ հաւատքը առանց գործերու մեռած է։</verse>
			</chapter>
			<chapter number="3">
				<verse number="1">Եղբայրնե՛րս, ամէնքդ ալ ուրիշները սրբագրելու հետամուտ մի՛ ըլլաք, գիտնալով որ մենք՝ ուսուցանողներս աւելի խստութեամբ պիտի դատուինք,</verse>
				<verse number="2">որովհետեւ բոլորս ալ յանցանքներ ունինք։ Ան որ գիտէ իր խօսքերը կշռել՝ կատարեալ մարդ է, ինքզինքին իշխելու կարող։</verse>
				<verse number="3">Տե՛ս, թէ ի՛նչպէս ձիերուն բերանը սանձ կը դնենք՝ որպէսզի մեզի ենթարկուին, եւ անով ձիուն բոլոր շարժումները կը կառավարենք։</verse>
				<verse number="4">Կամ դիտէ՛ նաւերը. ո՛րքան ալ մեծ ըլլան եւ ինչպիսի՛ զօրաւոր հովերէ ալ քշուին, փոքրիկ ղեկ մը զիրենք կ՚ուղղէ դէպի հոն՝ ուր նաւավարը կը փափաքի տանիլ։</verse>
				<verse number="5">Նոյնպէս ալ լեզուն. թէեւ փոքր անդամ մըն է, բայց մեծամեծ բաներով կը պարծենայ։ Գիտէք, թէ պզտիկ կայծը հսկայ անտառ մը կրնայ հրդեհել։</verse>
				<verse number="6">Լեզուն ալ կրակ է։ Անիրաւութեան աշխարհ մըն է անիկա։ Թէեւ պարզ մէկ անդամն է մարմինին, բայց ամբողջ մարդը կ՚ապականէ, եւ գեհենի կրակով բռնկած՝ մեր ամբողջ կեանքը կրակով կը վառէ։</verse>
				<verse number="7">Բոլոր տեսակի գազանները, թռչունները, սողունները եւ ծովային կենդանիները նուաճուած են մարդուն կողմէ եւ կը հնազանդին անոր։</verse>
				<verse number="8">Բայց ո՛չ ոք կրնայ հնազանդեցնել մարդկային լեզուն, որ չար է, անզսպելի եւ մահացու թոյնով լեցուն։</verse>
				<verse number="9">Անով կ՚օրհնենք մեր Տէրը եւ Հայրն Աստուած, եւ դարձեալ անով կ՚անիծենք մարդիկը, որոնք Աստուծոյ նմանութեամբը ստեղծուած են։</verse>
				<verse number="10">Այսինքն՝ նոյն բերանէն կ՚ելլեն թէ՛ օրհնութիւնը եւ թէ՛ անէծքը։</verse>
				<verse number="11">Ասիկա ճիշդ չէ՛ սակայն, եղբայրներս։ Միթէ աղբիւր մը միեւնոյն ակէն քաղցր եւ դառն ջուր կը բղխէ՞։</verse>
				<verse number="12">Կարելի՞ բան է, եղբայրներս, որ թզենին ձիթապտուղ տայ կամ որթատունկը՝ թուզ։ Նմանապէս կարելի չէ որ աղուտ հողէն քաղցր ջուր բղխի։</verse>
				<verse number="13">Ձեր մէջ իմաստուն եւ խելացի մարդ կա՞յ. թող ցոյց տայ՝ իր օրինակելի կեանքով եւ հեզութեան ու իմաստութեան արտայայտութիւնը եղող գործերով։</verse>
				<verse number="14">Իսկ եթէ ձեր սիրտերուն մէջ դառն նախանձ եւ հակառակասիրութիւն կայ, մի՛ պարծենաք եւ ճշմարտութեան դէմ մի՛ մեղանչէք։</verse>
				<verse number="15">Այդպիսի իմաստութիւնը երկինքէն չէ՛ տրուած, հոգեւոր չէ, այլ՝ երկրաւոր է եւ դիւական։</verse>
				<verse number="16">Որովհետեւ ուր որ նախանձ եւ հակառակասիրութիւն կայ՝ հոն նաեւ անկարգութիւն եւ ամէն տեսակի չարիք կայ։</verse>
				<verse number="17">Մինչդեռ երկնային իմաստութիւնը ունեցող մարդը նախ որ մաքուր կ՚ըլլայ, ապա նաեւ՝ խաղաղարար, ազնիւ, բարեացակամ, ողորմած եւ բարի գործերով արդիւնաւոր, անկողմնակալ եւ անկեղծ։</verse>
				<verse number="18">Իսկ իր շուրջ խաղաղութիւն սերմանողը՝ արդարութիւն կը հնձէ։</verse>
			</chapter>
			<chapter number="4">
				<verse number="1">Ուրկէ՞ յառաջ կու գան ձեր հակամարտութիւններն ու կռիւները. արդեօք ձեր ցանկութիւններէն չէ՞, որոնք ձեր մարմինին մէջ կռիւ կը մղեն։</verse>
				<verse number="2">Շատ մը բաներու կը ցանկաք, բայց չէք կրնար ունենալ, ուստի կը սպաննէք։ Կը նախանձիք, բայց չէք կրնար ձեռք անցընել, եւ ահա կը կռուիք ու կը պայքարիք։ Ձեր ուզածը չէք ունենար, որովհետեւ Աստուծմէ չէք խնդրեր.</verse>
				<verse number="3">կամ՝ կը խնդրէք եւ Աստուած չի տար, որովհետեւ գէշ նպատակով կը խնդրէք, ձեր հաճոյքներուն ծառայեցնելու համար։</verse>
				<verse number="4">Անհաւատարի՛մ մարդիկ, չէ՞ք գիտեր որ աշխարհին հետ բարեկամութիւն ընել՝ Աստուծոյ թշնամութիւն ընել կը նշանակէ։ Որովհետեւ ով որ կ՚ուզէ աշխարհին բարեկամ ըլլալ՝ ինքզինք Աստուծոյ թշնամի կը դարձնէ։</verse>
				<verse number="5">Կը կարծէք թէ Սուրբ գիրքը պարա՞պ տեղ կ՚ըսէ. «Աստուած նախանձախնդրութեամբ կը պահանջէ այն հոգին որ մեր մէջ դրած է»,</verse>
				<verse number="6">որուն համար ալ աւելի մեծ շնորհք մը կու տայ մեզի, ինչպէս Սուրբ գիրքը կ՚ըսէ.։ «Տէրը հակառակ է ամբարտաւաններուն, մինչդեռ շնորհք կու տայ խոնարհներուն»։</verse>
				<verse number="7">Հետեւաբար հնազանդեցէ՛ք Աստուծոյ, եւ դէմ դրէք չարախօսին՝ Սատանային, եւ հեռու պիտի փախչի ձեզմէ։</verse>
				<verse number="8">Մօտեցէ՛ք Աստուծոյ, եւ Աստուած ինք պիտի մօտենայ ձեզի։ Ձեր ձեռքերէն չար գործերու աղտը լուացէ՛ք, մեղաւորնե՛ր. եւ դուք, երկմի՛տ մարդիկ, ձեր միտքերը յստակացուցէ՛ք։</verse>
				<verse number="9">Տառապեցէ՛ք, սգացէք ու լացէք. այո՛, ծիծաղելու տեղ՝ սգացէ՛ք, ուրախանալու տեղ՝ տրտմեցէ՛ք։</verse>
				<verse number="10">Դուք ձեզ խոնարհեցուցէ՛ք Տիրոջ առջեւ, եւ ինք ձեզ պիտի բարձրացնէ։</verse>
				<verse number="11">Իրար մի՛ բամբասէք, եղբայրներ։ Ով որ իր եղբայրը կը բամբասէ կամ կը դատէ զայն՝ Օրէնքը բամբասած կամ Օրէնքը դատած կ՚ըլլայ։ Իսկ եթէ Օրէնքը կը դատես՝ կը նշանակէ թէ Օրէնքը գործադրողը չես, այլ՝ անոր դատաւորը։</verse>
				<verse number="12">Միակ Օրէնսդիրն ու Դատաւորը, որ իշխանութիւն ունի փրկելու կամ կորուստի մատնելու՝ Աստուած է։ Դուն ո՞վ ես որ քու ընկերդ կը դատես։</verse>
				<verse number="13">Ինծի մտիկ ըրէք նաեւ դուք՝ որ կ՚ըսէք. «Այսօր կամ վաղը այսինչ քաղաքը պիտի երթանք եւ տարի մը հոն մնանք, առեւտուր պիտի ընենք եւ շահինք»։</verse>
				<verse number="14">Միթէ գիտէ՞ք վաղը ինչ պիտի ըլլաք։ Ձեր կեանքը մշուշին պէս է, որ կարճ ժամանակ մը կ՚երեւի եւ ապա կ՚աներեւութանայ։</verse>
				<verse number="15">Փոխանակ ըսելու՝ «Եթէ Տէրը կամենայ՝ կ՚ապրինք եւ այսինչ կամ այնինչ բանը կ՚ընենք»,</verse>
				<verse number="16">ամբարտաւան կերպով կը յոխորտաք։ Բայց այդպէս յոխորտալը սխալ է։</verse>
				<verse number="17">Հետեւաբար, ով որ շիտակը գիտէ եւ չ՚ըներ՝ մեղք է որ կը գործէ։</verse>
			</chapter>
			<chapter number="5">
				<verse number="1">Դո՛ւք ալ ինծի մտիկ ըրէք, հարուստնե՛ր։ Լացէք ու ցաւագին կերպով ողբացէ՛ք այն դժբախտութիւններուն համար որ ձեր գլխուն պիտի գան։</verse>
				<verse number="2">Որովհետեւ ձեր հարստութիւնը փտութիւն է, եւ ձեր հագուստները ցեցերուն կեր են։</verse>
				<verse number="3">Ձեր արծաթն ու ոսկին ժանգոտ են, եւ անոնց ժանգը ձեզի դէմ վկայութիւն պիտի ըլլայ եւ կրակի պէս լափէ ձեր մարմինները, քանի շուտով իր վախճանին մօտեցող այս աշխարհին մէջ դուք միայն ա՛յս գանձերը դիզեցիք։</verse>
				<verse number="4">Ահաւասիկ, ձեր արտերուն մէջ աշխատող բանուորներուն վարձքը, որ ձեր մօտ պահեցիք՝ զրկելով զանոնք, բարձրաձայն կ՚աղաղակէ, եւ հնձուորներուն բողոքը Ամենակալ Տիրոջ ականջը հասաւ։</verse>
				<verse number="5">Երկրի վրայ ձեր կեանքը հաճոյքներով ու զուարճութեամբ անցուցիք եւ պարարտացաք, մորթուելու օրուան պատրաստուող անասուններուն պէս։</verse>
				<verse number="6">Այո՛, իրաւազրկեցիք եւ սպաննեցիք արդարը, որ չընդդիմացաւ ձեզի։</verse>
				<verse number="7">Հետեւաբար համբերող եղէք, եղբայրնե՛ր, մինչեւ Տիրոջ գալուստը ։ Տեսէք թէ ի՛նչպէս մշակը համբերութեամբ կը սպասէ, մինչեւ որ աշնան ու գարնան անձրեւները իջնեն եւ հողը իր թանկագին բերքը տայ։</verse>
				<verse number="8">Դուք ալ համբերեցէք եւ ամուր պահեցէք ձեր սիրտերը, որովհետեւ Տիրոջ գալուստը մօտ է։</verse>
				<verse number="9">Իրարու դէմ մի՛ տրտնջաք, եղբայրներ, որպէսզի Աստուծոյ դատաստանին չենթարկուիք, որովհետեւ ահա Դատաւորը գալու վրայ է։</verse>
				<verse number="10">Նեղութիւններուն մէջ համբերելու օրինակ առէք մարգարէներէն, որոնք Տիրոջ անունով խօսեցան։</verse>
				<verse number="11">Չէ՞ որ մենք երանի կու տանք անոնց՝ որոնք մարգարէներուն պէս գիտցան համբերել։ Հարկաւ լսեր էք Յոբի համբերութեան մասին, եւ գիտէք թէ ի՛նչպէս Տէրը վարձատրեց զայն վերջաւորութեան, որովհետեւ Տէրը գթառատ է եւ ողորմած։</verse>
				<verse number="12">Բայց մանաւանդ, եղբայրնե՛րս, բնաւ երդում մի՛ ընէք, ո՛չ երկինքի, ո՛չ երկրի եւ ո՛չ ալ ուրիշ ոեւէ բանի վրայ։ Պարզապէս ձեր Այոն Այո թող ըլլայ, եւ Ոչը՝ Ոչ, որպէսզի չըլլայ որ դատապարտութեան ենթարկուիք։</verse>
				<verse number="13">Ձեզմէ մէկը նեղութեան մէ՞ջ է՝ թող աղօթէ։ Ուրախ տրամադրութեա՞ն մէջ է՝ թող գոհաբանական երգ երգէ Աստուծոյ։</verse>
				<verse number="14">Մէկը հիւանդացա՞ւ՝ թող կանչէ եկեղեցւոյ երէցները, որպէսզի իր վրայ աղօթեն եւ իւղով օծեն զինք, Տիրոջ անունով։</verse>
				<verse number="15">Եւ հաւատքով կատարուած աղօթքը պիտի բժշկէ հիւանդը։ Տէրը զայն ոտքի պիտի հանէ, եւ եթէ ոեւէ մեղք գործած է՝ պիտի ներէ անոր։</verse>
				<verse number="16">Հետեւաբար ձեր մեղքերը իրարու խոստովանեցէք եւ իրարու համար աղօթեցէք, որպէսզի բժշկուիք. որովհետեւ արդարի մը աղօթքը ազդեցիկ է եւ մեծապէս կ՚օգնէ։</verse>
				<verse number="17">Եղիա մեզի նման կիրքերու ենթակայ մարդ էր. բայց երբ աղօթեց որ անձրեւ չգայ, երեքուկէս տարի չանձրեւեց երկրի վրայ։</verse>
				<verse number="18">Ապա դարձեալ աղօթեց, եւ երկինքը անձրեւ տեղաց ու երկիրը իր բերքը տուաւ։</verse>
				<verse number="19">Եղբայրնե՛րս, երբ ձեզմէ ոեւէ մէկը ճշմարտութեան ուղիէն մոլորի, եւ ուրիշ մը յաջողի զայն վերադարձնել,</verse>
				<verse number="20">գիտցէք՝ թէ մեղաւորը իր մոլար ճամբէն դարձնողը թէ՛ անոր հոգին մահուընէ կը փրկէ եւ թէ՛ իր բազմաթիւ մեղքերուն թողութիւն կը գտնէ։</verse>
			</chapter>
		</book>
		<book number="60">
			<chapter number="1">
				<verse number="1">Ես՝ Պետրոս, Յիսուս Քրիստոսի առաքեալը, կը գրեմ Աստուծոյ ընտրեալներուդ, որ պանդուխտներու պէս կ՚ապրիք Պոնտոս, Գաղատիա, Կապադովկիա, Ասիա եւ Բիւթանիա նահանգներու տարածքին։</verse>
				<verse number="2">Հայրն Աստուած իր կանխագիտութեամբը ձեզ ընտրեց, որպէսզի Սուրբ Հոգիով սրբուած՝ հնազանդիք Յիսուս Քրիստոսի, եւ իր արիւնովը մաքրուիք։ Շնորհք եւ խաղաղութիւն ձեզի, առատօրէն։</verse>
				<verse number="3">Օրհնեալ է Աստուած, մեր Տիրոջ Յիսուս Քրիստոսի Հայրը, որ իր առատ ողորմութեամբ մեզ վերստին ծնաւ, որպէսզի Յիսուս Քրիստոսի մեռելներէն յարութիւն առնելովը ունենանք այն կենդանի յոյսը՝</verse>
				<verse number="4">թէ պիտի ժառանգենք անեղծ, անարատ եւ անթառամ կեանքը, որ երկինքի մէջ պահուած է ձեզի համար։</verse>
				<verse number="5">Եւ Աստուած իր զօրութեամբ կը պահէ ձեզ, որպէսզի ձեր հաւատքով հասնիք իր պատրաստած փրկութեան, որ ժամանակի վախճանին պիտի յայտնուի ։</verse>
				<verse number="6">Ուրախացէ՛ք այդ փրկութեամբ, նոյնիսկ եթէ հարկադրաբար քիչ մը տրտմած էք հիմա, ձեր կրածպէս–պէս փորձութիւններուն համար։</verse>
				<verse number="7">Այդպիսով փորձուած ձեր հաւատքը շա՛տ աւելի թանկագին է, քան կորստական ոսկին՝ որ կրակին մէջ կը փորձուի, որուն համար ալ երբ Յիսուս Քրիստոս յայտնուի՝ պիտի գովէ ձեզ եւ փառքի ու պատիւի արժանացնէ։</verse>
				<verse number="8">Որովհետեւ զինք չտեսաք՝ բայց սիրեցիք, եւ առանց զինք տեսնելու կը հաւատաք, ուրախանալով այն անպատմելի եւ փառաւոր խնդութեամբ՝ որ ձերը պիտի ըլլայ,</verse>
				<verse number="9">երբ ընդունիք ձեր հաւատքին պսակումը՝ հոգիներու փրկութիւնը։</verse>
				<verse number="10">Այս փրկութիւնն էր որ փնտռեցին եւ փորձեցին հասկնալ մարգարէները, որոնք ձեզի տրուելիք շնորհքին մասին մարգարէանալով՝</verse>
				<verse number="11">կը փորձէին հասկնալ՝ թէ ի՛նչ ժամանակ եւ ի՛նչ պարագաներ կը ծանուցանէր իրենց մէջ գործող Քրիստոսի Հոգին, որ կանուխէն կը վկայէր Քրիստոսի չարչարանքներուն եւ անոնց յաջորդելիք փառքին մասին։</verse>
				<verse number="12">Աստուած անոնց յայտնեց, թէ իրենց փոխանցած այդ պատգամները իրենց ժամանակներուն համար չէին, այլ՝ մեզի համար էր որ խօսեցան այն՝ ինչ որ ներկայիս Աւետարանը քարոզող մարդիկ ձեզի փոխանցեցին, երկինքէն ղրկուած Սուրբ Հոգիին մղումով։ Պատգամներ՝ որոնց կատարումը հրեշտակներն իսկ պիտի ուզէին գէթ մասամբ տեսնել։</verse>
				<verse number="13">Հետեւաբար միտքով պատրաստ եւ արթուն եղէք, ձեր ամբողջ յոյսը կապած փրկութեան պարգեւին, որ ձեզի պիտի տրուի՝ երբ Յիսուս Քրիստոս յայտնուի ։</verse>
				<verse number="14">Աստուծոյ հնազանդ զաւակներ եղէք, եւ մի՛ առաջնորդուիք անցեալի ցանկութիւններով, որոնցմով կ՚ապրէիք՝ երբ տակաւին Քրիստոսը չէիք ճանչնար։</verse>
				<verse number="15">Այլ, ինչպէս որ ձեզ կանչողը՝ Աստուած սուրբ է, դուք ալ սուրբ եղէք ձեր ամբողջ կեանքով,</verse>
				<verse number="16">որովհետեւ գրուած է. «Սուրբ եղէք, որովհետեւ ես սուրբ եմ»։</verse>
				<verse number="17">Եթէ «Հայր» կը կոչէք ան՝ որ անաչառ կերպով կը դատէ իւրաքանչիւրը իր գործերուն համաձայն, աստուածավախութեամբ ապրեցէք ձեր պանդխտութեան տարիները,</verse>
				<verse number="18">գիտնալով որ կորստական արծաթով կամ ոսկիով չէր որ փրկուեցաք ձեր հայրերէն ժառանգած ձեր ունայն կենցաղէն,</verse>
				<verse number="19">այլ՝ անբիծ եւ անարատ Գառնուկին՝ Քրիստոսի թանկագին արիւնովը ։</verse>
				<verse number="20">Անիկա աշխարհի ստեղծումէն իսկ առաջ ընտրուած էր, բայց ժամանակներուն վերջաւորութեան երեւցաւ մեզի համար։</verse>
				<verse number="21">Իրմով է որ դուք կը հաւատաք Աստուծոյ. անոր՝ որ մեռելներէն յարուցանեց եւ փառաւորեց զայն, որպէսզի դուք ձեր հաւատքն ու յոյսը Աստուծոյ կապէք։</verse>
				<verse number="22">Արդ, դուք որ ճշմարտութեան հնազանդելով սրբեցիք ձեր անձերը, որպէսզի անկեղծ եղբայրսիրութեամբ ապրիք, սրտանց սիրեցէ՛ք իրար, մաքուր սրտով։</verse>
				<verse number="23">Որովհետեւ Աստուծոյ կենդանի եւ մշտնջենական խօսքով վերստին ծնաք, դուք, իբրեւ զաւակները ո՛չ թէ մահկանացու ծնողքի մը, այլ՝ անմահին։</verse>
				<verse number="24">Որովհետեւ «Բոլոր մարդիկ խոտի պէս են, իրենց ամբողջ փառքն ալ՝ վայրի ծաղիկին պէս։ Խոտը կը չորնայ եւ ծաղիկը կը թափի,</verse>
				<verse number="25">բայց Տիրոջ խօսքը յաւիտեան կը մնայ»։ Այդ խօսքը այն Աւետարանն է, որ ձեզի քարոզուեցաւ։</verse>
			</chapter>
			<chapter number="2">
				<verse number="1">Հետեւաբար մէկդի՛ ձգեցէք ամէն տեսակի չար մտածում ու նենգութիւն, կեղծաւորութիւն ու նախանձ եւ ամէն տեսակի չարախօսութիւն։</verse>
				<verse number="2">Որպէս հաւատքի նորածին մանուկներ՝ Աստուծոյ խօսքին անխարդախ կաթին փափաքեցէք, որպէսզի անով աճիք եւ փրկութեան հասնիք։</verse>
				<verse number="3">«Անգամ մը որ Տիրոջ խօսքին համը առնէք, պիտի տեսնէք թէ քաղցր է ան» ։</verse>
				<verse number="4">Մօտեցէ՛ք անոր, Քրիստոսի, որովհետեւ ի՛նքն է այն կենդանի վէմը, որ թէպէտ մարդոցմէ մերժուած, բայց Աստուծմէ ընտրուած պատուական վէմն է։</verse>
				<verse number="5">Այսպիսով դո՛ւք ալ, որպէս կենդանի քարեր, Քրիստոսի վէմին վրայ կը կառուցուիք՝ իբրեւ հոգեւոր տաճար. իւրաքանչիւրդ կը դառնաք անարատ քահանաներ եւ Յիսուս Քրիստոսի միջոցաւ հոգեւոր ընդունելի պատարագկը մատուցանէք Աստուծոյ։</verse>
				<verse number="6">Որովհետեւ մարգարէութեան մէջ գրուած է.– «Ահա ես Սիոնի մէջ կը դնեմ ընտրուած վէմ մը, պատուական անկիւնաքար մը. անոր հաւատացողը յուսախաբ պիտի չըլլայ»։</verse>
				<verse number="7">Քանի դուք հաւատացիք Քրիստոսի, անիկա ձեզի համար պատուական վէմը եղաւ. մինչդեռ չհաւատացողներուն համար՝ անիկա «Այն քարն է, որ թէպէտ շինողները մերժեցին գործածել, բայց ինք անկիւնաքարը եղաւ»,</verse>
				<verse number="8">կամ՝ «Այն քարն է, որ գլորումի եւ գայթակղութեան առիթ» պիտի ըլլայ անոնց համար՝ որոնք Աստուծոյ խօսքը անհամոզիչ գտնելով կը գայթակղին, ինչպէս որ Աստուած նախատեսած էր։</verse>
				<verse number="9">Գալով ձեզի, դուք ընտրուած ցեղ մըն էք, թագաւորելու կոչուած քահանաներ, սուրբ ազգ մը, Աստուծոյ սեփական ժողովուրդը. եւ ձեր պարտականութիւնն է քարոզել զօրութիւնը անոր՝ որ ձեզ խաւարէն իր սքանչելի լոյսին կանչեց։</verse>
				<verse number="10">Որովհետեւ հիմա Աստուծոյ ժողովուրդն էք, մինչ նախապէս չէիք. հիմա իր ողորմութիւնը կը վայելէք, մինչ նախապէս զրկուած էինք անկէ։</verse>
				<verse number="11">Կ՚աղաչեմ, սիրելինե՛ր, իբրեւ աշխարհի մէջ պանդուխտներ եւ օտարականներ՝ հեռո՛ւ մնացէք մարմնական ցանկութիւններէն, որոնք հոգիին դէմ կը պատերազմին։</verse>
				<verse number="12">Նայեցէք որ պարկեշտ կենցաղ ունենաք հեթանոսներուն մէջ, որպէսզի իրենք, որ ձեզ կը բամբասեն իբրեւ չարագործ, ձեր բարի գործերը տեսնելով՝ փառաւորեն զԱստուած, իր Գալստեան Օրը։</verse>
				<verse number="13">Տիրոջ սիրոյն՝ հնազանդեցէ՛ք բոլոր մարդկային իշխանութիւններուն. ըլլա՛յ թագաւորին, որ վերագոյնն է,</verse>
				<verse number="14">ըլլա՛յ կառավարիչներուն, որոնք իր կողմէ նշանակուած են՝ չարագործները պատժելու եւ բարեգործները գովելու համար։</verse>
				<verse number="15">Որովհետեւ Աստուծոյ կամքն է՝ որ բարի գործերով պապանձեցնէք անխելք մարդոց տգէտ լեզուները։</verse>
				<verse number="16">Ազատ մարդոց պէս եղէք, բայց՝ իբրեւ Աստուծոյ ծառաներ ։ Ձեր ազատութիւնը չարիք գործելու պատրուակ թող չդառնայ։</verse>
				<verse number="17">Յարգեցէ՛ք բոլորը. ձեր հաւատակից եղբայրները սիրեցէ՛ք. Աստուծմէ վախցէք. թագաւորը պատուեցէք։</verse>
				<verse number="18">Ծառանե՛ր, ամենայն երկիւղածութեամբ հնազանդեցէք ձեր տէրերուն. ո՛չ միայն անոնց՝ որոնք ազնիւ են ու բարի, այլ նաեւ անոնց՝ որոնք անգութ են։</verse>
				<verse number="19">Որովհետեւ Աստուծոյ մէկ շնորհքն է, երբ Աստուծոյ կամքը գիտնալով՝մարդկը համբերէ անիրաւ տեղ կրած նեղութիւններուն։</verse>
				<verse number="20">Արդարեւ, ի՞նչ արժանիք կ՚ունենաք, եթէ ձեր գործած յանցանքներուն համար տանջուիք եւ համբերէք. մինչդեռ երբ բարիք գործելով չարչարուիք եւ համբերէք՝ Աստուծոյ քով շնորհք կը գտնէք։</verse>
				<verse number="21">Այդ համբերութիւնը ցուցաբերելու կոչուած էք դուք, որովհետեւ Քրիստոս ալ ձեզի համար չարչարուեցաւ՝ օրինակ տալով ձեզի, որպէսզի իր հետքերով քալէք։</verse>
				<verse number="22">«Անիկա ոեւէ մեղք չգործեց եւ անոր բերնէն ոեւէ նենգութիւն չլսուեցաւ»։</verse>
				<verse number="23">Նախատուեցաւ, բայց փոխարէնը չնախատեց. չարչարուեցաւ, բայց փոխարէնը չսպառնաց, այլ՝ ինքզինքը Արդար Դատաւորին յանձնեց։</verse>
				<verse number="24">«Մեր մեղքերը ի՛նք կրեց» իր մարմինով՝ խաչին վրայ, որպէսզի մեղքի տիրապետութենէն ազատած՝ արդարութեան համար ապրինք։ «Անոր վէրքերովն էր որ բժշկուեցաք»։</verse>
				<verse number="25">Արդարեւ «մոլորած ոչխարներու պէս» էիք, բայց հիմա վերստին դարձաք Հովիւին, ձեր հոգիներու Տեսուչին։</verse>
			</chapter>
			<chapter number="3">
				<verse number="1">Դուք ալ, կինե՛ր, հնազանդ եղէք ձերամուսիններուն, որպէսզի նոյնիսկ եթէ ձեր ամուսիններէն ոմանք Աստուծոյ խօսքին հաւատացող չեն՝ հաւատքի գան առանց խօսքի,</verse>
				<verse number="2">պարզապէս դիտելով կիներուդ ընթացքը, ձեր պարկեշտ եւ երկիւղած կենցաղը։</verse>
				<verse number="3">Ձեր զարդը արտաքին թող չըլլայ, ո՛չ մազերուն յարդարանքը, ո՛չ ոսկեղէնները եւ ո՛չ ալ զարդարուն հագուստները,</verse>
				<verse number="4">այլ՝ սրտին մէջ ծածկուած, հեզ եւ խաղաղ հոգիի մը անկորնչելի գեղեցկութիւնը. եւ ա՛յդ է թանկագինը Աստուծոյ համար։</verse>
				<verse number="5">Որովհետեւ անցեալին ալ, Աստուծոյ յուսացող հաւատացեալ կիները իրենք զիրենք այդպէս կը զարդարէին՝ իրենց ամուսիններուն հնազանդելով,</verse>
				<verse number="6">ինչպէս Սառա Աբրահամի կը հնազանդէր՝ զայն «տէր» կոչելով։ Դուք Սառայի դուստրերը եղած կ՚ըլլաք՝ եթէ բարիք ընէք ուրիշներուն եւ ոեւէ բանէ չվախնաք ու չխռովիք։</verse>
				<verse number="7">Իսկ դուք, այրե՛ր, իմաստութեամբ ապրեցէք ձեր կիներուն հետ, պատուելով զանոնք՝ իրենց տկար բնութեան համար, քանի անոնք եւս մեզի հետ պիտի ժառանգեն կեանքիպարգեւը, որ Աստուած պիտի տայ։ Այդպիսով ոեւէ բան պիտի չխանգարէ ձեր աղօթքները։</verse>
				<verse number="8">Ի վերջոյ, ամէնքդ ալ իրարու համախոհ եղէք, ուրախակից եւ ցաւակից իրարու, եղբայրասէր, բարեգութ, խոնարհամիտ։</verse>
				<verse number="9">Չարին փոխարէն չար մի՛ հատուցանէք, ոչ ալ նախատինքի փոխարէն՝ նախատինք. ընդհակառակը՝ օրհնեցէ՛ք. Աստուած ատոր համար կանչեց ձեզ, որպէսզի դուք ալ օրհնութիւն ժառանգէք։</verse>
				<verse number="10">Որովհետեւ Սուրբ գիրքը կ՚ըսէ.– «Ով որ կ՚ուզէ կեանքը սիրել եւ բարի օրեր տեսնել, թող իր լեզուն պահէ եւ չարութիւն չխօսի, թող իր շրթները փակէ եւ նենգութիւն չխորհի.</verse>
				<verse number="11">թող չարէն հեռանայ եւ բարիք գործէ, թող խաղաղութիւն կամենայ ու զայն հետապնդէ։</verse>
				<verse number="12">Որովհետեւ Տիրոջ աչքերը արդարներուն վրայ կը հսկեն եւ ականջները պատրաստ են անոնց աղօթքները լսելու։ Բայց Տէրը հակառակ է չարագործներուն»։</verse>
				<verse number="13">Ո՞վ ձեզի չարիք կը հասցնէ, եթէ դուք բարին գործելու նախանձախնդիր ըլլաք։</verse>
				<verse number="14">Բայց նոյնիսկ եթէ արդարութեան համար չարչարուիք, երանելի էք։ Յիշեցէ՛ք մարգարէին խօսքը. «Անոնց ահէն մի՛ վախնաք եւ մի՛ խռովիք,</verse>
				<verse number="15">այլ Տէրը — նոյնինքն՝ Քրիստոսը — փառաւորեցէք» ձեր սիրտերուն մէջ, եւ միշտ պատրաստ եղէք հեզութեամբ եւ երկիւղածութեամբ պատասխան տալու բոլոր անոնց՝ որոնք բացատրութիւն կ՚ուզեն ձեր ունեցած յոյսին մասին։</verse>
				<verse number="16">Թող ձեր խղճմտանքը մաքուր ըլլայ, որպէսզի ամօթով մնան անոնք՝ որ ձեր մասին կը չարախօսեն, ձեր քրիստոնէական բարի կենցաղը բամբասելով։</verse>
				<verse number="17">Որովհետեւ աւելի լաւ է բարիք գործելով չարչարուիլ, եթէ Աստուծոյ կամքը ատիկա է, քան թէ չարիք գործելով։</verse>
				<verse number="18">Քրիստոս ալ, մէկանգամուանհամարչարչարուեցաւ մեր մեղքերուն համար, արդարը՝ մեղաւորներուս համար, որպէսզի մեզ Աստուծոյ մօտեցնէ։ Եւ թէպէտ մեռաւ մարմինով, բայց կենդանի մնաց հոգիով։</verse>
				<verse number="19">Եւ հոգիով ալ՝ գնաց քարոզեց բանտարկուած հոգիներուն,</verse>
				<verse number="20">որոնք ատենօք չհնազանդեցան Աստուծոյ, երբ անիկա ներողամտութեամբ կը համբերէր։ Կ՚ակնարկեմ Նոյի օրերուն, երբ անիկա տապանը կը շինէր, որով շատ քիչեր, միայն ութը հոգի ազատեցան ջուրէն։</verse>
				<verse number="21">Ատոր ճշմարիտ պատկերն է այժմ մկրտութիւնը, որ ձեզ կը փրկէ՝ ո՛չ թէ մարմնական աղտը սրբելով, այլ՝ մարդս մաքուր խղճմտանքով Աստուծոյ ընծայելով, Յիսուս Քրիստոսի յարութեամբը,</verse>
				<verse number="22">որ երկինք երթալով Աստուծոյ աջակողմը նստաւ, իր իշխանութեան հնազանդեցնելով հրեշտակները եւ ոգեղէն աշխարհի իշխանութիւններն ու զօրութիւնները։</verse>
			</chapter>
			<chapter number="4">
				<verse number="1">Արդ, որովհետեւ Քրիստոս մեզի համար չարչարուեցաւ մարմինով, դուք ալ նոյն մտածումով զինուեցէք, որովհետեւ մարմինով չարչարուողը կը դադրի մեղանչելէ,</verse>
				<verse number="2">եւ այլեւս չ՚ապրիր մարդկային ցանկութիւններով, այլ՝ Աստուծոյ կամքին համաձայն կ՚ապրի իր կեանքի մնացեալ ժամանակը։</verse>
				<verse number="3">Կը բաւէ՛ որքան անցեալին հեթանոսներուն կամեցած ձեւով ապրեցաք՝ անբարոյութեամբ, հեշտասիրութեամբ, գինեմոլութեամբ, անառակութեամբ, արբեցութեամբ եւ կռապաշտական անօրէն սովորութիւններով։</verse>
				<verse number="4">Հեթանոսներ տարօրինակ կը գտնեն, որ դուք իրենց պէս նոյն սանձարձակ զեղխութիւններուն չէք հետեւիր, եւ կը հայհոյեն ձեզի։</verse>
				<verse number="5">Բայց այդ բոլորին համար պատասխան պիտի տան Աստուծոյ, որ պատրաստ է դատելու ողջերն ու մեռեալները։</verse>
				<verse number="6">Ահա թէ ինչու՝ Քրիստոս գնաց եւ Աւետարանը մեռելներուն ալ քարոզեց, որպէսզի անոնք բոլոր մարդոց պէս իբրեւ մարմին մահուան դատապարտուելով հանդերձ՝ իբրեւ հոգի ապրին, ինչպէս Աստուած կ՚ապրի։</verse>
				<verse number="7">Ամէն բանի վախճանը մօտեցեր է. հետեւաբար զգաստ եւ արթուն եղէք, աղօթքի նուիրուելու համար։</verse>
				<verse number="8">Ամէն բանէ առաջ՝ սրտանց սէր ունեցէք իրարու հանդէպ, որովհետեւ «սէրը պատճառ կ՚ըլլայ որ ձեր բազմաթիւ մեղքերը ներուին» ։</verse>
				<verse number="9">Հիւրասիրութիւն ցոյց տուէք իրարու, առանց տրտնջալու։</verse>
				<verse number="10">Ձեզմէ իւրաքանչիւրը իբրեւ Աստուծոյ բազմատեսակ պարգեւներուն իրաւ տնտես՝ իր ստացած շնորհքը ուրիշներուն թող մատակարարէ։</verse>
				<verse number="11">Խօսելո՞ւ պարգեւը ունի. թող Աստուծոյ պատգամները մատակարարէ։ Ծառայելո՞ւ պարգեւը ունի. թող ծառայէ՝ որքան որ Աստուած կարողութիւն կու տայ. որպէսզի ամէն ինչով Աստուած փառաւորուի, Յիսուս Քրիստոսի միջոցաւ։ Անո՛րն են փառքը եւ զօրութիւնը յաւիտեանս յաւիտենից. ամէն ։</verse>
				<verse number="12">Սիրելինե՛ր, տարօրինակ մի՛ համարէք ոեւէ փորձութիւն, որ կրակի պէս կ՚այրէ ձեզ։ Անբնական բան մի՛ համարէք զայն,</verse>
				<verse number="13">այլ՝ Քրիստոսի չարչարանքներուն մասնակցութիւն նկատեցէք եւ ուրախացէ՛ք, որպէսզի երբ Քրիստոս իր փառքով յայտնուի՝ նոյնպէս ցնծութեամբ ուրախանաք։</verse>
				<verse number="14">Եթէ Քրիստոսի անունին համար նախատուիք՝ երանելի էք, որովհետեւ կը նշանակէ՝ թէ Աստուծոյ փառաւորիչ Հոգին ձեր վրայ հանգչած է։</verse>
				<verse number="15">Խօսքս անոնց մասին չէ, որոնք կը չարչարուին իբրեւ մարդասպան կամ գող, իբրեւ չարագործ կամ խառնակիչ։</verse>
				<verse number="16">Բայց ով որ քրիստոնեայ ըլլալուն համար կը չարչարուի՝ թող չամչնայ, այլ՝ իր այդ անունով զԱստուած փառաւորէ։</verse>
				<verse number="17">Որովհետեւ արդէն ժամանակն է որ դատաստանը սկսի, եւ սկսի Աստուծոյ տունէն։ Իսկ եթէ առաջին դատուողները մե՛նք պիտի ըլլանք, ի՞նչ պիտի ըլլայ վախճանը անոնց՝ որոնք Աստուծոյ Աւետարանին չեն հնազանդիր։</verse>
				<verse number="18">«Եթէ արդարը հազիւ կը փրկուի, անհաւատն ու մեղաւորը ի՞նչ պիտի ըլլան»։</verse>
				<verse number="19">Ուստի, անոնք որ Աստուծոյ կամքին համաձայն կը չարչարուին, թող շարունակեն բարեգործութիւն ընել եւ իրենց հոգիները յանձնեն Ստեղծիչին, որ իր խոստումներուն հաւատարիմ է։</verse>
			</chapter>
			<chapter number="5">
				<verse number="1">Երէցնե՛ր, որպէս երիցակից մը՝ որ ձեզի պէս վկայեմ Քրիստոսի չարչարանքներուն եւ ձեզի հետ ալ մասնակից պիտի ըլլամ գալիք փառքին որ պիտի յայտնուի, կ՚աղաչե՜մ,</verse>
				<verse number="2">ձեզի վստահուած Աստուծոյ հօտը արածեցէք ո՛չ թէ իբր պարտադրանք կատարելով վերակացութեան ձեր պաշտօնը, այլ՝ կամաւորաբար, ինչպէս Աստուած կ՚ուզէ։ Ո՛չ թէ դրամի սիրոյն, այլ՝ յօժարութեամբ։</verse>
				<verse number="3">Ո՛չ թէ ձեզի վստահուած մարդոց պարտադրելով ձեր անձերը, այլ՝ օրինակ ըլլալով ձեր հօտին,</verse>
				<verse number="4">որպէսզի երբ Հովուապետը յայտնուի՝ անթառամ փառքի պսակը ընդունիք։</verse>
				<verse number="5">Նոյնպէս ալ դուք, երիտասարդնե՛ր, հնազանդ եղէք ծերերուն։ Բոլորդ ալ խոնարհաբար ծառայեցէք իրարու, որովհետեւ՝ ինչպէս Սուրբ գիրքը կ՚ըսէ.– «Աստուած հակառակ է ամբարտաւաններուն, մինչ խոնարհներուն շնորհք կու տայ»։</verse>
				<verse number="6">Հետեւաբար Աստուծոյ հզօր ձեռքին տակ խոնարհեցէք, որպէսզի երբ յարմար ժամանակը գայ՝ ձեզ բարձրացնէ։</verse>
				<verse number="7">Ձեր հոգերը Աստուծոյ ձգեցէք, որովհետեւ ինքը կը հոգայ ձեր մասին։</verse>
				<verse number="8">Արթուն եւ պատրաստ եղէք, որովհետեւ ձեր թշնամին՝ Սատանան առիւծի պէս մռնչելով կը շրջի եւ կլլելու համար մէկը կը փնտռէ։</verse>
				<verse number="9">Հաստատուն հաւատքով դէմ դրէք անոր, գիտնալով որ աշխարհի մէջ բոլոր ձեր եղբայրներն ալ նոյն չարչարանքներէն կ՚անցնին։</verse>
				<verse number="10">Եւ բոլոր շնորհքներուն պարգեւիչը՝ Աստուած, որ Քրիստոս Յիսուսի միջոցաւ իր յաւիտենական փառքին կանչեց ձեզ, նկատի ունենալով որ չափով մը մասնակից եղաք Յիսուսի չարչարանքներուն՝ պիտի կազդուրէ, զօրացնէ եւ ամուր հիմերու վրայ հաստատէ ձեզ։</verse>
				<verse number="11">Յաւիտեան ի՛րն են իշխանութիւնն ու փառքը։ Ամէն ։</verse>
				<verse number="12">Այս հակիրճ նամակը ձեզի գրեցի Սիղուանոսի ձեռքով, որ ըստ իս՝ մեր հաւատարիմ եղբայրներէն է, որպէսզի քաջալերեմ ձեզ եւ վստահեցնեմ՝ թէ Քրիստոսի չարչարակից ըլլալը Աստուծմէ տրուած իսկական շնորհք մըն է, որ դուք կը վայելէք ապահովաբար։</verse>
				<verse number="13">Այստեղ, Բաբելոնի մէջ գտնուող եկեղեցին, որ ձեր ընտրելակիցն է, կ՚ողջունէ ձեզ։ Նոյնպէս բարեւներ Մարկոսէն, իմ որդիէս։</verse>
				<verse number="14">Սիրոյ համբոյրով ողջունեցէք իրար։ Խաղաղութի՜ւն ձեր բոլորին, որ Քրիստոս Յիսուսի միացած էք։ Ամէն։</verse>
			</chapter>
		</book>
		<book number="61">
			<chapter number="1">
				<verse number="1">Ես՝ Սիմոն Պետրոս, Յիսուս Քրիստոսի ծառան եւ առաքեալը, կը գրեմ ձեզի՝ որ մեր Աստուծոյն եւ Փրկչին՝ Յիսուս Քրիստոսի արդար տնօրինութեամբը արժանի եղաք մեզի հետ բաժնելու հաւատքը։</verse>
				<verse number="2">Թող ձեր վայելած շնորհքն ու խաղաղութիւնը առատանան՝ Աստուծոյ եւ մեր Տիրոջ Յիսուսի մասին ձեր ունեցած գիտութեամբը։</verse>
				<verse number="3">Քրիստոս իր աստուածային զօրութեամբ մեզի պարգեւեց ամէն ինչ որ անհրաժեշտ է աստուածապաշտ կեանքի մը համար, մեզի ճանչցնելով ան՝ որ իր փառքովն ու զօրութեամբը մեզ իրեն կանչեց։</verse>
				<verse number="4">Անիկա թանկագին ու մեծամեծ խոստումներ տուաւ մեզի, որպէսզի անոնցմով հաղորդակից ըլլանք աստուածային բնութեան, ձերբազատուելով աշխարհի մէջ տիրող կորստաբեր ցանկութիւններէն։</verse>
				<verse number="5">Ատոր համար ալ, ամէն ջանք ըրէք՝ որ ձեր հաւատքով առաքինութիւն ձեռք բերէք, առաքինութեամբ՝ գիտութիւն,</verse>
				<verse number="6">գիտութեամբ՝ ժուժկալութիւն, ժուժկալութեամբ՝ համբերութիւն, համբերութեամբ՝ աստուածպաշտութիւն,</verse>
				<verse number="7">աստուածպաշտութեամբ՝ եղբայրսիրութիւն, եղբայրսիրութեամբ՝ սէր։</verse>
				<verse number="8">Եթէ այս առաքինութիւնները ունենաք, եւ ունենաք միշտ աւելիով, վստահ եղէք՝ որ մեր Տէր Յիսուսի գիտութեամբը կը լեցուիք եւ անգործ ու անպտուղ չէք մնար։</verse>
				<verse number="9">Իսկ ով որ այս առաքինութիւնները չունի՝ միտքով կոյր է ու կարճատես, որովհետեւ մոռցած է իր անցեալի մեղքերէն սրբուած ըլլալը։</verse>
				<verse number="10">Հետեւաբար, եղբայրնե՛ր, ջանացէք աւելիո՛վ կառչիլ այն կոչումին, որուն ձեզ հրաւիրեց Աստուած՝ ընտրելով ձեզ։ Եթէ այդպէս վարուիք՝ բնաւ մեղքի մէջ չէք իյնար,</verse>
				<verse number="11">եւ այդպիսով ձեզի լայնօրէն իրաւասութիւն կը տրուի մտնելու մեր Տիրոջ եւ Փրկչին՝ Յիսուս Քրիստոսի յաւիտենական արքայութիւնը ։</verse>
				<verse number="12">Ահա թէ ինչու, միշտ ձեզի պիտի յիշեցնեմ այս բաները, թէպէտեւ դուք գիտէք եւ հաստատուն կը մնաք ձեր ստացած ճշմարտութեան վրայ։</verse>
				<verse number="13">Եւ կը կարծեմ թէ շիտակ կ՚ընեմ ասոնք ձեզի յիշեցնելով, որքան ատեն որ դեռ աշխարհի մէջ եմ,</verse>
				<verse number="14">քանի գիտեմ որ շուտով այս աշխարհէն պիտի հեռանամ, ինչպէս մեր Տէրը Յիսուս Քրիստոս յայտնեց ինծի։</verse>
				<verse number="15">Ուստի կը ջանամ ձեզ յորդորել, որ այս աշխարհէն մեկնելէս ետքն ալ միշտ այս բաները յիշէք։</verse>
				<verse number="16">Որովհետեւ, երբ մեր Տիրոջ Յիսուս Քրիստոսի զօրութեան եւ անոր երկրորդ գալստեան մասին խօսեցանք ձեզի, շինծու առասպել մը չէր որ ներկայացուցինք, քանի որ անձամբ ականատես եղանք անոր մեծութեան,</verse>
				<verse number="17">երբ անիկա փառք եւ պատիւ ստացաւ Հօր Աստուծմէ, որ իր մեծավայելուչ եւ փառաւոր ձայնով անոր համար վկայեց, ըսելով. «Ասիկա է իմ սիրելի Որդիս, որուն ես հաճեցայ»։</verse>
				<verse number="18">Մենք անձամբ լսեցինք երկինքէն եկող այդ ձայնը, որովհետեւ Յիսուսի հետ միասին էինք սուրբ լերան վրայ։</verse>
				<verse number="19">Ահա թէ ինչու՝ հիմա աւելի ամրօրէն կապուած ենք մարգարէական վկայութիւններուն. եւ լաւ կ՚ըլլայ որ դուք ալ ձեր ուշադրութիւնը դարձնէք անոնց, որովհետեւ անոնք այն ճրագն են՝ որ մութ տեղը լոյս կու տայ, մինչեւ բացուի այն օրուան արշալոյսը եւ Առաւօտեան Աստղը ծագի ձեր սիրտերուն մէջ։</verse>
				<verse number="20">Եւ չմոռնա՛ք բնաւ, որ ոեւէ մէկը ինքն իրմէ չի կրնար բացատրել Սուրբ գիրքերուն մարգարէութիւնները,</verse>
				<verse number="21">որովհետեւ մարգարէութիւնները բնաւ մարդոց կամքին ծնունդը չեն, այլ՝ Սուրբ Հոգիին մղումով է որ Աստուծոյ մարդիկը խօսեցան զանոնք։</verse>
			</chapter>
			<chapter number="2">
				<verse number="1">Բայց անցեալին սուտ մարգարէներ ալ կը յայտնուէին ժողովուրդին մէջ, ինչպէս հիմա եւս սուտ ուսուցիչներ պիտի յայտնուին, որոնք կորստաբեր վարդապետութիւններ պիտի սպրդեցնեն ձեր մէջ, ուրանալով Տէրը որ փրկեց զիրենք, եւ արագահաս կորուստի մատնելով իրենք զիրենք։</verse>
				<verse number="2">Շատեր պիտի հետեւին անոնց անառակութիւններուն, որով պատճառ պիտի դառնան որ ճշմարտութեան ճամբան անարգուի։</verse>
				<verse number="3">Ընչաքաղցութենէ մղուած՝ պիտի շահագործեն ձեզ իրենց շինծու խօսքերով. բայց անոնց դատապարտութիւնը սկիզբէն իսկ յայտնի է, անոնց կորուստը պիտի չուշանայ։</verse>
				<verse number="4">Որովհետեւ Աստուած մեղանչած հրեշտակներուն իսկ չխնայեց, այլ՝ զանոնք տարտարոս նետել տուաւ, ուր խաւարին կապանքներով կապուած՝ կը պահուին մինչեւ դատաստանի օրը։</verse>
				<verse number="5">Աստուած չխնայեց նաեւ հին աշխարհին, այլ անհաւատ մարդկութեան վրայ ջրհեղեղ բերաւ, միայն ութ հոգիներ փրկելով, որոնցմէ Նոյը արդար կեանքի մը քարոզիչն էր։</verse>
				<verse number="6">Նոյնպէս, Սոդոմացիներու եւ Գոմորացիներու քաղաքները կործանումի դատապարտելով մոխիրի վերածեց, որպէսզի օրինակ ըլլան գալիք ժամանակներու ամբարիշտ մարդոց։</verse>
				<verse number="7">Իսկ Ղովտը, որ արդար էր եւ զզուած՝ անոնց անբարոյ եւ անառակ կենցաղէն, փրկեց,</verse>
				<verse number="8">որովհետեւ անոնց մէջ ապրող այդ արդար մարդը անոնց անօրէն կենցաղին ականատես եւ ականջալուր ըլլալով՝ իր արդար հոգիին մէջ կը տանջուէր ամէն օր։</verse>
				<verse number="9">Եւ այսպէս, Տէրը գիտէ աստուածապաշտները փրկել իրենց փորձութիւններէն ։ Իսկ անիրաւները կը պահէ՝ դատաստանի օրուան տանջանքներուն մատնելու համար։</verse>
				<verse number="10">Մանաւանդ անոնք՝ որոնք մարմնական պղծալից ցանկութիւններու կը հետեւին եւ Աստուծոյ տէրութիւնը կ՚արհամարհեն։ Այս ինքնահաւան եւ յանդուգն սուտ ուսուցիչները չեն վախնար հոգեղէն փառաւոր էակները անարգելէ.</verse>
				<verse number="11">մինչդեռ հրեշտակները զօրութեամբ եւ կարողութեամբ իրենցմէ շատ աւելի մեծ ըլլալով հանդերձ՝ անոնց մասին ոեւէ անարգալից ամբաստանութիւն չեն ըներ Տիրոջ ներկայութեան։</verse>
				<verse number="12">Բայց ասոնք իրենց չհասկցած բաները կ՚անարգեն. եւ ինչպէս իրենց բնազդներուն հետեւող անբան անասունները որսացուելով սպաննուելու սահմանուած են, այդպէս պիտի կորսուին իրենք ալ, անասուններու պէս.</verse>
				<verse number="13">եւ այդ պատիժը հատուցումը պիտի ըլլայ ուրիշներուն հասցուցած իրենց չարիքներուն։ Հաճոյք կ՚առնեն օր–ցերեկով իրենց զեղխ ցանկութիւնները կատարելէն, եւ իրենց ներկայութեամբ ձեր հաւաքոյթի սեղանները կը պղծեն ու կ՚արատաւորեն, իրենց խաբեբայութիւններովը զուարճանալով։</verse>
				<verse number="14">Իրենց աչքերը շնացող կիներ միայն կը փնտռեն եւ չեն յագենար մեղք գործելէ։ Այդ անիծեալները տկար մարդիկ կը փնտռեն՝ խաբելու համար, եւ իրենց խելքն ու միտքը դրամ դիզելն է։</verse>
				<verse number="15">Ուղիղ ճամբան ձգելով՝ մոլորած են, հետեւելով Բէորի որդի Բաղաամի օրինակին, որ ուզեց անիրաւութեամբ դրամ շահիլ,</verse>
				<verse number="16">եւ իր անօրէնութեան համար ալ յանդիմանուեցաւ անխօս էշէն, որ մարդկային լեզուով խօսելով՝ արգելք եղաւ որ մարգարէն այդ անմտութիւնը գործէ։</verse>
				<verse number="17">Այդ մարդիկը ցամքած աղբիւրներ են, հովերէն քշուող մշուշներ, որոնց համար Աստուած խաւար աշխարհի յաւերժական աղջամուղջը վերապահած է։</verse>
				<verse number="18">Որովհետեւ իմաստէ զուրկ մեծ–մեծ խօսքերով եւ մարմնական անառակ ցանկութիւններ գրգռելով՝ կը մոլորեցնեն անոնք, որոնք հազիւ փախած էին ուրիշ մոլորութեանց մէջ ապրող մարդոցմէ։</verse>
				<verse number="19">Ազատութիւն կը խոստանան անոնց, մինչդեռ իրենք գերի են կորուստի տանող մոլութեանց։ Արդարեւ, մարդ ինքզինք ինչ բանի որ կ՚ենթարկէ՝ անոր գերին է։</verse>
				<verse number="20">Անոնք որոնք մեր Տէրն ու Փրկիչը՝ Յիսուս Քրիստոսը ճանչնալով՝ աշխարհի պղծութիւններէն անգամ մը հեռանալէ ետք վերստին նոյն պղծութիւններուն մէջ կ՚իյնան, անոնց վիճակը նախկինէն շատ աւելի գէշ կ՚ըլլայ։</verse>
				<verse number="21">Աւելի լաւ կ՚ըլլար՝ որ անոնք բնաւ ճանչցած չըլլային արդարութեան ճամբան, քան թէ ճանչնալէ ետք՝ հեռանային իրենց աւանդուած սուրբ պատուիրանէն։</verse>
				<verse number="22">Ինչքան անոնց կը պատշաճին Առակաց գիրքին սա ճշմարիտ առածները. «Շունը իր փսխածին կը դառնայ». իսկ միւսը՝ «Խոզը որքան ալ լուաս՝ տիղմին մէջ կը թաւալի»։</verse>
			</chapter>
			<chapter number="3">
				<verse number="1">Սիրելինե՛ր, ասիկա երկրորդ նամակս է որ ձեզի կը գրեմ։ Երկու նամակներովս ալ ուզեցի կարգ մը յիշեցումներով ձեր միտքերը արթնցնել՝ որ ուղիղը մտածէք։</verse>
				<verse number="2">Որպէսզի յիշէք այն պատգամները որ սուրբ մարգարէները կանուխէն խօսեցան, ինչպէս նաեւ մեր Տիրոջ եւ Փրկչին պատուէրը, որ ձեր առաքեալները ձեզի փոխանցեցին։</verse>
				<verse number="3">Բայց այդ մասին նախ հետեւեալը գիտցէք, որ վերջին օրերուն հեգնողներ եւ արհամարհողներ պիտի գան, որոնք իրենց սեփական ցանկութիւններէն առաջնորդուած՝</verse>
				<verse number="4">պիտի հարցնեն. «Ո՞ւր մնաց Քրիստոսի երկրորդ գալստեան խոստումը։ Մեր հայրերը մեռան եւ դեռ ամէն ինչ կը մնայ եղածին պէս, ինչպէս որ էր ստեղծագործութենէն ի վեր»։</verse>
				<verse number="5">Այսպէս խօսողները կամաւոր կերպով կը մոռնան, որ «Աստուած սկիզբէն իր խօսքով ստեղծեց երկինքը». ջուրերէն դուրս բերաւ եւ ջուրերով կազմեց երկիրը,</verse>
				<verse number="6">եւ նոյն ջուրերուն հեղեղով է որ երբեմնի աշխարհը աւերուեցաւ ու կորսուեցաւ։</verse>
				<verse number="7">Նոյնպէս ալ, երկինքն ու երկիրը Աստուծոյ նոյն խօսքով կը պահուին՝ կրակին համար, այսինքն՝ դատաստանի օրուան, երբ ամբարիշտ մարդիկը կորուստի պիտի մատնուին։</verse>
				<verse number="8">Սա՛ եւս մի մոռնաք, սիրելինե՛ր, որ Տիրոջ քով մէկ օրը հազար տարուան պէս է եւ հազար տարին՝ մէկ օրուան պէս։</verse>
				<verse number="9">Տէրը չ՚ուշացներ իր խոստումին կատարումը, այնպէս՝ ինչպէս ոմանք կը հասկնան ուշացումը։ Տէրը պարզապէս համբերատարութիւն ցոյց կու տայ ձեզի հանդէպ, որովհետեւ չ՚ուզեր որ ոեւէ մէկը կորսուի, այլ՝ կ՚ուզէ որ բոլորն ալ ապաշխարելու առիթ ունենան։</verse>
				<verse number="10">Բայց Տիրոջ օրը անակնկալօրէն պիտի գայ, գողի պէս, երբ երկինքը մեծ շառաչիւնով պիտի չքանայ, երկնային մարմինները պիտի վառին ու հալին, եւ երկիրը իր ամբողջ բովանդակութեամբ պիտի անհետանայ։</verse>
				<verse number="11">Արդ, քանի այս բոլորը այսպէս պիտի չքանան, ի՜նչպիսի անձեր պէտք է ըլլաք դուք։ Մաքուր եւ աստուածապաշտ կեանք մը պէտք է ապրիք,</verse>
				<verse number="12">սպասելով եւ ջանալով փութացնել Տիրոջ օրուան գալուստը, երբ երկինք կրակով պիտի այրի ու չքանայ, եւ երկնային մարմինները պիտի վառին ու հալին։</verse>
				<verse number="13">Բայց մենք՝ Աստուծոյ խոստումին համաձայն՝ կը սպասենք նոր երկինքի մը եւ նոր երկրի մը, ուր արդարութիւնը պիտի իշխէ։</verse>
				<verse number="14">Հետեւաբար, սիրելիներ, դուք՝ որ այս բաներուն կը սպասէք, ջանացէք անբիծ եւ անարատ ըլլալ Աստուծոյ աչքին, եւ խաղաղութեամբ ապրիլ։</verse>
				<verse number="15">Եւ Տիրոջ համբերատարութիւնը փրկութիւն համարեցէք ձեզի համար, ինչպէս մեր սիրելի եղբայրը՝ Պօղոս ալ գրեց ձեզի, Աստուծմէ իրեն շնորհուած իմաստութեամբ։</verse>
				<verse number="16">Անիկա նոյն այս բաներուն մասին խօսած է իր բոլոր նամակներուն մէջ ալ։ Այդ նամակներուն մէջ կարգ մը դժուար հասկնալի մասեր կան, որոնց իմաստը չարափոխումի կ՚ենթարկուի տգէտ եւ փոփոխամիտ մարդոց կողմէ։ Անոնք միւս Սուրբ գիրքերը եւս կը չարափոխեն, իրենց սեփական կորուստը պատրաստելով։</verse>
				<verse number="17">Ուստի դուք, սիրելինե՛ր, սկիզբէն այս բաները գիտնալով՝ զգոյշ եղէք, որ չըլլայ թէ անբարոյ մարդոց մոլորութեան հետեւիք եւ ձեր վստահութիւնը կորսնցնէք։</verse>
				<verse number="18">Այլ, մեր Տիրոջ եւ Փրկչին՝ Յիսուս Քրիստոսի շնորհքովն ու գիտութեամբը աճեցէք։ Անոր փառք, թէ՛ այժմ եւ թէ՛ յաւիտենական օրը ։ Ամէն։</verse>
			</chapter>
		</book>
		<book number="62">
			<chapter number="1">
				<verse number="1">Մենք լսեցինք, մերաչքերով տեսանք եւմեր ձեռքերով շօշափեցինք Որդին, Բանը, որ սկիզբէն իսկ կեանքի ստեղծիչն էր։</verse>
				<verse number="2">Անիկա նոյնինքն կեանքն էր, որ յայտնուեցաւ ։ Մենք տեսանք եւ կը վկայենք, ձեզի պատմելով անոր մասին, այսինքն՝ յաւիտենական կեանքին մասին, որ Հօրը հետ էր եւ այժմ մեզի յայտնուեցաւ։</verse>
				<verse number="3">Ինչ որ տեսանք ու լսեցինք՝ կը պատմենք ձեզի, որպէսզի դո՛ւք ալ մասնակից դառնաք այն հաղորդակցութեան որ մենք ունինք Հօրը եւ անոր Որդիին՝ Յիսուս Քրիստոսի հետ,</verse>
				<verse number="4">եւ ձեր ուրախութիւնը կատարեալ ըլլայ։ Ահա թէ ինչո՛ւ կը գրենք ձեզի այս նամակը։</verse>
				<verse number="5">Պատգամը, որ իրմէ լսեցինք եւ ձեզի կը փոխանցենք, սա է՝ թէ Աստուած լոյս է, բնաւ խաւար չկայ անոր մէջ։</verse>
				<verse number="6">Արդ, եթէ ըսենք՝ «Հաղորդակից ենք իրեն», եւ միւս կողմէ շարունակենք խաւարի մէջ ապրիլ, կը ստենք ահա եւ ճշմարտութիւնը չենք գործադրեր։</verse>
				<verse number="7">Իսկ եթէ լոյսի մէջ քալենք, ինչպէս ինք լոյսի մէջ է, այն ատեն ճշմարտապէս հաղորդակից կ՚ըլլանք իրարու, եւ իր Որդւոյն Յիսուսի արիւնը կը սրբէ մեզ ամէն մեղքէ։</verse>
				<verse number="8">Եթէ ըսենք՝ «Մեղք չունինք», մենք մեզ կը խաբենք եւ մեր մէջ ճշմարտութիւն չկայ։</verse>
				<verse number="9">Իսկ եթէ խոստովանինք մեր մեղքերը, վստահ եղէք՝ թէ Աստուած, որ արդար է, պիտի ներէ մեր մեղքերը եւ մեզ պիտի սրբէ մեր բոլոր անիրաւութիւններէն։</verse>
				<verse number="10">Եթէ «Մեղք չգործեցինք» ըսենք, ստախօս կը հանենք զԱստուած, եւ մեր մէջ իր խօսքը չկայ։</verse>
			</chapter>
			<chapter number="2">
				<verse number="1">Որդեակնե՛րս, այս բաները կը գրեմ ձեզի, որպէսզի մեղքի մէջ չիյնաք։ Իսկ եթէ ոեւէ մէկը մեղքի մէջ իյնայ, Հօրը քով բարեխօս ունինք միակ Արդարը՝ Յիսուս Քրիստոսը ։</verse>
				<verse number="2">Անիկա՛ է մեր մեղքերը քաւող Զոհը, որ ինքզինք մատուցանեց՝ մեր մեղքերը սրբելու համար. եւ ո՛չ միայն մեր, այլ նաեւ ամբողջ աշխարհի մեղքերը սրբելու համար։</verse>
				<verse number="3">Եթէ գործադրենք իր պատուիրանները, այն ատեն միայն կը գիտնանք՝ թէ զինք կը ճանչնա՞նք թէ ոչ։</verse>
				<verse number="4">Ով որ կ՚ըսէ՝ «Ես կը ճանչնամ զայն», բայց անոր պատուիրանները չի կատարեր, սուտ կը խօսի եւ իր մէջ ճշմարտութիւն չկայ։</verse>
				<verse number="5">Իսկ ով որ կը կատարէ անոր խօսքը, ատով իսկ ցոյց կու տայ՝ թէ իրապէս իր մէջ կատարեալ է Աստուծոյ հանդէպ սէրը։ Ահա այսպէ՛ս կրնանք գիտնալ թէ Քրիստոսի միացած կը մնանք։</verse>
				<verse number="6">Ով որ կ՚ըսէ թէ Քրիստոսի միացած կը մնայ, պէտք է ապրի այնպէս՝ ինչպէս Քրիստոս ինք ապրեցաւ։</verse>
				<verse number="7">Սիրելինե՛ր, նոր պատուիրան մը չէ՛ որ կը գրեմ ձեզի, այլ՝ այն հին պատուիրանը, որ սկիզբէն ունեցաք։ Այդ հին պատուիրանը այն պատգամն է՝ որ լսեցիք արդէն։</verse>
				<verse number="8">Եւ սակայն դարձեալ իբրեւ նոր պատուիրան կը գրեմ ձեզի հետեւեալը, որուն ճշմարիտ ըլլալը տեսաք Քրիստոսի եւ ձեր կեանքերուն մէջ, թէ՝ ահա խաւարը կ՚անցնի եւ արդէն իսկ ճշմարիտ լոյսը կ՚երեւի։</verse>
				<verse number="9">Ով որ կ՚ըսէ՝ թէ ինք լոյսի մէջ է, եւ իր եղբայրը կ՚ատէ, անիկա տակաւին խաւարի մէջ է։</verse>
				<verse number="10">Մինչդեռ իր եղբայրը սիրողը լոյսի մէջ կը մնայ եւ գայթակղութեան պատճառ չի դառնար։</verse>
				<verse number="11">Իր եղբայրը ատողը, ընդհակառակը, խաւարի մէջ է, խաւարի մէջ կը քալէ եւ չի՛ գիտեր ուր կ՚երթայ, որովհետեւ խաւարը կուրցուցեր է իր աչքերը։</verse>
				<verse number="12">Կը գրեմ ձեզի, որդեակնե՛ր, որովհետեւ ձեր մեղքերը ներուած են Քրիստոսի սիրոյն։</verse>
				<verse number="13">Կը գրեմ ձեզի, հայրե՛ր, որովհետեւ ճանչցաք Ան՝ որ սկիզբէն գոյութիւն ունի։ Կը գրեմ ձեզի, երիտասարդնե՛ր, որովհետեւ յաղթեցիք Չարին ։</verse>
				<verse number="14">Այո՛, գրեցի ձեզի, զաւակնե՛րս, որովհետեւ ճանչցաք Հայրը։ Գրեցի ձեզի, հայրե՛ր, որովհետեւ ճանչցաք Ան՝ որ սկիզբէն գոյութիւն ունի։ Գրեցի ձեզի, երիտասարդնե՛ր, որովհետեւ Աստուծմով զօրացաք. Աստուծոյ խօսքը ձեր մէջ կը մնայ, եւ յաղթեցիք Չարին։</verse>
				<verse number="15">Մի՛ սիրէք աշխարհը, ոչ ալ աշխարհին յատուկ ոեւէ բան։ Ով որ աշխարհը կը սիրէ՝ Հօր Աստուծոյ հանդէպ սէր չունի իր մէջ։</verse>
				<verse number="16">Որովհետեւ աշխարհին յատուկ բաներն են՝ մարմինի ցանկութիւնը, աչքին տեսածը ունենալու ցանկութիւնը եւ երկրաւոր ինչքերով հպարտանալը, որոնք Հօրմէն չեն գար, այլ՝ այս աշխարհէն։</verse>
				<verse number="17">Գիտցէ՛ք սակայն, աշխարհն ալ կ՚անցնի, աշխարհային ցանկութիւններն ալ. բայց Աստուծոյ կամքը կատարողը ինք՝ յաւիտեան կը մնայ։</verse>
				<verse number="18">Զաւակնե՛րս, վերջին ժամանակը հասեր է։ Դուք լսած էք, թէ Նեռը՝ Քրիստոսի հակառակորդը պիտի գայ։ Արդ ահա բազմաթիւ Քրիստոսի հակառակորդներ երեւան ելած են, որմէ կը գիտնանք թէ վերջին ժամանակն է։</verse>
				<verse number="19">Մեր մէջէն ելան անոնք, բայց մեզմէ չէին. որովհետեւ եթէ մեզմէ ըլլային՝ մեզի հետ ալ պիտի մնային։ Բայց մեզմէ հեռացան, որպէսզի յայտնի ըլլայ՝ թէ անոնցմէ ոեւէ մէկը մեզմէ չէր։</verse>
				<verse number="20">Սակայն դուք Սուրբ Հոգիին պարգեւը ունիք, որովհետեւ անով էր որ ձեզ օծեց Սուրբը, Քրիստոս, եւ դուք գիտէք ամէն բան։</verse>
				<verse number="21">Այս նամակը ձեզի կը գրեմ՝ ո՛չ թէ որովհետեւ ճշմարտութիւնը չէք գիտեր, այլ՝ ընդհակառակը, հաստատելու համար թէ գիտէք զայն, եւ թէ ճշմարտութենէն ոեւէ ստութիւն չի ծնիր։</verse>
				<verse number="22">Հետեւաբար՝ ո՞վ է ստախօսը, եթէ ոչ ան՝ որ կ՚ուրանայ թէ Յիսուսը Քրիստոսն է։ Քրիստոսի հակառակորդն է այնպիսին, որ կ՚ուրանայ թէ՛ Հայրը եւ թէ՛ Որդին։</verse>
				<verse number="23">Որովհետեւ ով որ կը մերժէ Որդին՝ Հայրն ալ մերժած կ՚ըլլայ. իսկ ով որ կ՚ընդունի Որդին՝ Հայրն ալ ընդունած կ՚ըլլայ։</verse>
				<verse number="24">Հետեւաբար՝ դուք ձեր սրտին մէջ պահեցէք Տիրոջ խօսքերը, որ սկիզբէն լսեցիք։ Եթէ ձեր մէջ պահէք ինչ որ սկիզբէն սորվեցաք, դուք ալ Հօրը եւ Որդիին միացած պիտի մնաք։</verse>
				<verse number="25">Եւ ասիկա նոյնինքն յաւիտենական կեանքն է, որ Քրիստոս մեզի տալ խոստացաւ։</verse>
				<verse number="26">Այս բաները ձեզի կը գրեմ, որպէսզի չըլլա՛յ թէ մէկը ձեզ մոլորեցնէ։</verse>
				<verse number="27">Գալով ձեզի, որքան ատեն որ ձեր մէջ կը մնայ Սուրբ Հոգին, որով Քրիստոս ձեզ օծեց, պէտք չունիք ուրիշ մէկէն սորվելու։ Հոգին ինք կը սորվեցնէ ձեզի ամէն բան, եւ կը սորվեցնէ ճշմարիտը, եւ ո՛չ թէ ստութիւնը։ Ուստի Քրիստոսի միացած մնացէք, ինչպէս որ Սուրբ Հոգին ձեզի սորվեցուց։</verse>
				<verse number="28">Այո՛, որդեակներս, Քրիստոսի միացած մնացէք, որպէսզի իր գալստեան օրը երբ ինք յայտնուի՝ ամօթով չմնանք, այլ համարձակօրէն կանգնինք իր դիմաց։</verse>
				<verse number="29">Գիտէք թէ արդար է անիկա. ուստի ով որ արդարութիւն կը գործէ՝ անոր հարազատ զաւակն է։</verse>
			</chapter>
			<chapter number="3">
				<verse number="1">Տեսէք թէ ինչպիսի՜ սիրով Հայրը մեզ սիրեց, ուզելով որ Աստուծոյ որդիներ կոչուինք եւ արդարեւ Աստուծոյ որդիներն ենք։ Աշխարհը մեզ չի ճանչնար, որովհետեւ չճանչցաւ զայն։</verse>
				<verse number="2">Սիրելինե՛ր, այժմ Աստուծոյ որդիներ ենք։ Թէ ի՛նչպէս պիտի ըլլանք յետոյ՝ տակաւին չենք գիտեր։ Բայց գիտենք թէ՝ երբ Քրիստոս յայտնուի՝ իրեն նման պիտի ըլլանք, որովհետեւ զինք պիտի տեսնենք իր իսկութեան մէջ։</verse>
				<verse number="3">Ով որ այս յոյսը ունի՝ ինքզինք կը մաքրէ, ինչպէս որ Քրիստոս ինք մաքուր է։</verse>
				<verse number="4">Ով որ կը մեղանչէ՝ Աստուծոյ Օրէնքը կը խախտէ, եւ մեղքը ինքնին Օրէնքին խախտումն է։</verse>
				<verse number="5">Գիտէք թէ Քրիստոս աշխարհ եկաւ՝ մեր մեղքերը ջնջելու համար, եւ թէ իր մէջ մեղք չկայ։</verse>
				<verse number="6">Ով որ Քրիստոսի միացած կը մնայ՝ չի մեղանչեր. իսկ ով որ կը մեղանչէ՝ զայն երբեք տեսած ու ճանչցած չէ։</verse>
				<verse number="7">Որդեակնե՛րս, թող ոեւէ մէկը ձեզ չխաբէ։ Ով որ արդարութիւն կը գործէ՝ արդար է, ինչպէս Քրիստոս ինք արդար է։</verse>
				<verse number="8">Իսկ ով որ մեղք կը գործէ՝ Սատանային հետեւող մըն է, որովհետեւ Սատանան սկիզբէն ի վեր մեղք կը գործէ։ Եւ Աստուծոյ Որդին աշխարհ եկաւ՝Սատանային գործունէութեան վերջ դնելու համար։</verse>
				<verse number="9">Ով որ Աստուծոյ զաւակ դարձած է՝ մեղք չի գործեր, որովհետեւ Աստուծոյ կեանքին հաղորդակից կը մնայ։ Այլեւս կը դադրի մեղանչելէ, քանի Աստուծոյ զաւակ կը դառնայ։</verse>
				<verse number="10">Ահա այսպէ՛ս կը զանազանուին Աստուծոյ որդիներն ու Սատանային որդիները.– Ով որ արդարութիւն չի գործեր՝ Աստուծոյ որդի չէ. ով որ իր եղբայրը չի սիրեր՝ նոյնպէս Աստուծոյ որդի չէ։</verse>
				<verse number="11">Պատուիրանը, որ սկիզբէն իսկ լսեցիք, սա է՝ որ սիրենք իրար։</verse>
				<verse number="12">Հետեւաբար չըլլա՛նք Կայէնին պէս, որ Չարին օրինակին հետեւելով՝ իր եղբայրը սպաննեց։ Եւ ինչո՞ւ սպաննեց. որովհետեւ իր գործերը չար էին, մինչ եղբօր գործերը՝ բարի։</verse>
				<verse number="13">Եղբայրնե՛ր, մի՛ զարմանաք երբ աշխարհը ձեզ ատէ։</verse>
				<verse number="14">Մենք գիտենք՝ թէ մահէն կեանքի անցած ենք. ապացոյց՝ որ մեր եղբայրները կը սիրենք։ Ով որ իր եղբայրը չի սիրեր՝ մահուան ենթակայ կը մնայ։</verse>
				<verse number="15">Ով որ իր եղբայրը կ՚ատէ՝ մարդասպան մըն է. եւ գիտէք թէ ոեւէ մարդասպան յաւիտենական կեանքը չունի իր մէջ։</verse>
				<verse number="16">Մենք սէրը ճանչցանք անով՝ որ Քրիստոս իր կեանքը զոհեց մեզի համար։ Հետեւաբար մե՛նք եւս մեր կեանքը պէտք է զոհենք մեր եղբայրներուն համար։</verse>
				<verse number="17">Այն մարդը, որ նիւթական ամէն բարիք ունի, եւ տեսնելով հանդերձ թէ իր մէկ եղբայրը օգնութեան կարօտ է՝ իր գութը չի շարժիր, ի՞նչպէս կրնայ ըսել՝թէ Աստուծոյ սէրը ունի իր մէջ։</verse>
				<verse number="18">Որդեակնե՛ր, մեր սէրը միայն խօսքով ու լեզուով թող չըլլայ, այլ՝ գործով արտայայտուած ճշմարիտ սէր։</verse>
				<verse number="19">Ահա այսպէ՛ս կը գիտնանք՝ թէ ճշմարտութեան հետեւող կը մնանք։ Այսպէս նաեւ մեր սիրտերը վստահութիւն կ՚ունենան Աստուծոյ առջեւ կանգնելու։</verse>
				<verse number="20">Նոյնիսկ եթէ մեր խիղճը ոեւէ յանցանքով մեզ մեղադրէ, չմոռնանք՝ որ Աստուած մեր խիղճէն աւելի մեծ է եւ ամէն բան գիտէ։</verse>
				<verse number="21">Իսկ եթէ մեր խիղճը մեզ չի մեղադրեր, սիրելինե՛ր, համարձակ կերպով կրնանք դիմել Աստուծոյ,</verse>
				<verse number="22">եւ ինչ որ ալ խնդրենք իրմէ՝ կը ստանանք, որովհետեւ իր պատուիրանները կը գործադրենք եւ կը կատարենք ինչ որ հաճելի է իրեն։</verse>
				<verse number="23">Եւ իր պատուիրանը սա է, որ հաւատանք իր Որդիին՝ Յիսուս Քրիստոսի, եւ սիրենք իրար, ինչպէս որ մեզի պատուիրեց։</verse>
				<verse number="24">Արդ, ով որ Աստուծոյ պատուիրանները կը գործադրէ՝ Աստուծոյ միացած կը մնայ եւ Աստուած ալ՝ իրեն։ Իսկ Աստուծոյ մեզի միացած մնալուն ապացոյցը՝ Սուրբ Հոգին է, որ Աստուած մեզի տուաւ։</verse>
			</chapter>
			<chapter number="4">
				<verse number="1">Սիրելինե՛ր, մի՛ հաւատաք ամէն մարդու՝ որ կ՚ըսէ թէ Աստուծոյ Հոգին ունի։ Փորձեցէ՛ք զանոնք, գիտնալու համար՝ թէ իրապէս Աստուծո՞յ Հոգիով կը խօսին. որովհետեւ բազմաթիւ սուտ մարգարէներ երեւան ելած են աշխարհի մէջ։</verse>
				<verse number="2">Հետեւեալ ձեւով կրնաք ճանչնալ Աստուծոյ Հոգիով խօսողները.– Ով որ կը խոստովանի թէ Յիսուս Քրիստոս աշխարհ գալով իրապէս մարդացաւ՝ անիկա Աստուծոյ Հոգիով է որ կը խօսի։</verse>
				<verse number="3">Իսկ ով որ չի՛ խոստովանիր թէ Յիսուս Քրիստոս աշխարհ գալով մարդացաւ՝ անիկա Աստուծոյ Հոգիով չէ՛ որ կը խօսի, այլ Նեռին՝ Քրիստոսի հակառակորդին դրդումովը. անոր՝ որուն մասին լսած էիք թէ պիտի գայ, եւ ահա արդէն իսկ աշխարհի մէջ է։</verse>
				<verse number="4">Որդեակնե՛ր, դուք Աստուծմէ ծնած էք եւ յաղթեցիք այդ սուտ մարգարէներուն, որովհետեւ ձեր մէջ եղող Աստուծոյ Հոգին աւելի մեծ է քան Քրիստոսի հակառակորդին հոգին, որ կը գտնուի աշխարհին պատկանողներուն մէջ։</verse>
				<verse number="5">Անոնք աշխարհին կը պատկանին եւ աշխարհին ուզած ձեւով կը խօսին, ատոր համար ալ աշխարհը մտիկ կ՚ընէ զիրենք։</verse>
				<verse number="6">Մինչդեռ մենք Աստուծոյ կը պատկանինք. ով որ զԱստուած կը ճանչնայ՝ մտիկ կ՚ընէ մեզ. իսկ ով որ Աստուծոյ չի պատկանիր՝ մտիկ չ՚ըներ մեզ։ Ահա այսպէ՛ս է որ կը զանազանենք ճշմարտութեան հոգին եւ խաբէութեան հոգին։</verse>
				<verse number="7">Սիրելինե՛ր, սիրե՛նք իրար, որովհետեւ սէրը Աստուծոյ պարգեւն է. ուստի ով որ կը սիրէ՝ Աստուծմէ ծնած է եւ զԱստուած կը ճանչնայ։</verse>
				<verse number="8">Իսկ ով որ չի սիրեր՝ զԱստուած չի ճանչնար, որովհետեւ Աստուած սէր է։</verse>
				<verse number="9">Աստուծոյ սէրը հետեւեալ ձեւով մեզի յայտնուեցաւ.– Աստուած իր միածին Որդին ղրկեց աշխարհ, որպէսզի անով կեանք ունենանք։</verse>
				<verse number="10">Այս է ահա ճշմարիտ սէրը. ո՛չ թէ մենք սիրեցինք զԱստուած, այլ Աստուած ինք սիրեց մեզ եւ իր Որդին ղրկեց մեր մեղքերը քաւող իբրեւ Զոհ։</verse>
				<verse number="11">Սիրելինե՛ր, եթէ Աստուած այսպէս սիրեց մեզ, ապա ուրեմն մե՛նք եւս պէտք է իրար սիրենք։</verse>
				<verse number="12">Ոեւէ մէկը բնաւ զԱստուած չէ տեսած։ Եթէ իրար սիրենք՝ կը նշանակէ թէ Աստուծոյ հանդէպ սէրը մեր մէջ կատարեալ է եւ Աստուած մեզի միացած կը մնայ։</verse>
				<verse number="13">Ապացոյցը, թէ մենք Աստուծոյ միացած կը մնանք եւ Աստուած՝ մեզի, նոյնինքն իր Հոգին է, որ Աստուած մեզի տուաւ։</verse>
				<verse number="14">Եւ մենք տեսանք ու կը վկայենք, թէ Հայրը իր Որդին ղրկեց, որպէսզի անիկա աշխարհի Փրկիչը ըլլայ։</verse>
				<verse number="15">Ով որ կը դաւանի թէ Յիսուս Աստուծոյ Որդին է՝ Աստուծոյ միացած կը մնայ եւ Աստուած ալ՝ անոր։</verse>
				<verse number="16">Եւ մենք հաւատացինք ու ճանչցանք այն սէրը, որ Աստուած ունի մեզի հանդէպ։ Աստուած սէր է։ Ով որ սիրոյ մէջ կը մնայ՝ անիկա Աստուծոյ միացած կը մնայ եւ Աստուած ալ՝ իրեն միացած։</verse>
				<verse number="17">Եթէ Աստուծոյ հանդէպ սէրը այսպէս կատարեալ է մեր մէջ, դատաստանին օրը համարձակ կերպով կը կանգնինք Աստուծոյ դիմաց, որովհետեւ այս աշխարհի մէջ կ՚ապրինք ճիշդ այնպէս՝ ինչպէս Քրիստոս ինք ապրեցաւ։</verse>
				<verse number="18">Սէր ունեցողը վախ չունի, որովհետեւ կատարեալ սէրը ամէն վախ կը փարատէ։ Արդարեւ վախը պատիժի հետ կապ ունի, եւ ով որ կը վախնայ՝ սիրոյ մէջ կատարեալ չէ։</verse>
				<verse number="19">Հետեւաբար՝ մենք սիրե՛նք զԱստուած, որովհետեւ նախ ինք մեզ սիրեց։</verse>
				<verse number="20">Այն մարդը որ կ՚ըսէ՝ «Ես կը սիրեմ զԱստուած», բայց իր եղբայրը կ՚ատէ, ստախօս մըն է։ Ով որ չի սիրեր իր եղբայրը՝ որ կը տեսնէ, ի՞նչպէս կրնայ սիրել զԱստուած՝ որ չի տեսներ։</verse>
				<verse number="21">Մինչդեռ Քրիստոսի մեզի տուած պատուէրը սա է.– Ով որ զԱստուած կը սիրէ, պէտք է իր եղբայրն ալ սիրէ։</verse>
			</chapter>
			<chapter number="5">
				<verse number="1">Ով որ կը հաւատայ թէ Յիսուս Աստուծոյ Օծեալն է՝ անիկա Աստուծմէ ծնած է. իսկ ով որ ծնողը կը սիրէ, անկէ ծնածն ալ կը սիրէ։</verse>
				<verse number="2">Հետեւաբար, եթէ զԱստուած կը սիրենք եւ անոր պատուիրանները կը կատարենք՝ կը նշանակէ թէ կը սիրենք նաեւ Աստուծոյ զաւակները։</verse>
				<verse number="3">Արդարեւ, Աստուծոյ հանդէպ մեր սէրը կ՚արտայայտենք՝ անոր պատուիրանները գործադրելով։ Իսկ անոր պատուիրանները գործադրելը դժուար չէ,</verse>
				<verse number="4">որովհետեւ ով որ Աստուծմէ ծնած է՝ կը յաղթէ աշխարհին։ Եւ աշխարհին վրայ յաղթանակ տանողը մեր հաւատքն է։</verse>
				<verse number="5">Արդ, ո՞վ կը յաղթէ աշխարհին, եթէ ոչ ան՝ որ կը հաւատայ թէ Յիսուսն է Աստուծոյ Որդին։</verse>
				<verse number="6">Ի՛նքն էր, Յիսուս Քրիստոսը, որ մեզ սրբելու եկաւ իր մկրտութեամբ եւ իր արիւնով ։ Ո՛չ միայն ջուրով, այլ՝ ջուրով եւ արիւնով։</verse>
				<verse number="7">Եւ Սուրբ Հոգին ինք կը վկայէ ատոր ճշմարտութեան, որովհետեւ Հոգին ինք ճշմարտութիւնն իսկ է։</verse>
				<verse number="8">Եւ այս երեք վկաները՝ Սուրբ Հոգին, մկրտութեան ջուրը եւ արիւնը, երեքն ալ նոյն վկայութիւնը կու տան։</verse>
				<verse number="9">Եթէ մարդոց վկայութիւնը կ՚ընդունինք, ի՞նչպէս չընդունինք Աստուծոյ վկայութիւնը, որ աւելի մեծ է. իսկ Աստուծոյ վկայութիւնը՝ իր Որդիին համար տուած վկայութիւնն է։</verse>
				<verse number="10">Ով որ Աստուծոյ Որդիին կը հաւատայ՝ իր մէջ ունի այս վկայութիւնը. իսկ ով որ չի հաւատար՝ ստախօս կը հանէ զԱստուած, որովհետեւ չի հաւատար այն վկայութեան, որ Աստուած իր Որդիին համար կու տայ։</verse>
				<verse number="11">Իսկ տրուած վկայութիւնը սա է, թէ Աստուած յաւիտենական կեանք տուաւ մեզի, եւ այդ կեանքին աղբիւրը Որդին ինքն է։</verse>
				<verse number="12">Հետեւաբար, ով որ Աստուծոյ Որդին իր մէջ ընդունած է՝ այդ կեանքը ունի. իսկ ով որ չունի Որդին՝ յաւիտենական կեանք ալ չունի։</verse>
				<verse number="13">Ասիկա գրեցի ձեզի, Աստուծոյ Որդիին հաւատացողներուդ, որպէսզի գիտակցիք՝ թէ յաւիտենական կեանք ունիք։</verse>
				<verse number="14">Ուստի համարձակ կերպով կը դիմենք Աստուծոյ, այն վստահութեամբ՝ որ երբ իր կամքին համաձայն բան մը խնդրենք՝ կը լսէ մեզ։</verse>
				<verse number="15">Եւ երբ գիտենք թէ մեր խնդրանքները կը լսէ, գիտենք նաեւ՝ թէպիտի ստանանք ինչ որ կը խնդրենք իրմէ։</verse>
				<verse number="16">Երբ մէկը տեսնէ, թէ իր հաւատացեալ եղբայրներէն մէկը գործեց մեղք մը որ մահացու չէ, թող աղօթէ՛ Աստուծոյ՝ որ կեանք տայ անոր։ Ասիկա կ՚ըսեմ միայն անոնց համար՝ որոնց մեղքերը մահացու չեն, որովհետեւ մահացու մեղքեր ալ կան, որոնց համար չեմ ըսեր որ աղօթէ։</verse>
				<verse number="17">Ամէն անիրաւութիւն մեղք է, բայց ամէն մեղք մահացու չէ։</verse>
				<verse number="18">Գիտենք, թէ ով որ Աստուծմէ ծնած է՝ չի մեղանչեր, այլ Աստուծոյ ծնունդը՝ Քրիստոս կը պահպանէ զայն եւ Չարը անոր չի մօտենար։</verse>
				<verse number="19">Թէպէտ ամբողջ աշխարհը Չարին ենթակայ ըլլայ, մենք գիտենք թէ Աստուծմէ ենք։</verse>
				<verse number="20">Եւ գիտենք՝ թէ Աստուծոյ Որդին եկաւ ու բացաւ մեր միտքերը, որպէսզի ճանչնանք ճշմարիտ Աստուածը։ Մենք միացած ենք ճշմարիտ Աստուծոյ եւ անոր Որդիին՝ Յիսուս Քրիստոսի։ Ա՛ն է ճշմարիտ Աստուածը եւ յաւիտենական կեանքը ։</verse>
				<verse number="21">Որդեակնե՛ր, դուք ձեզ կուռքերէ հեռո՛ւ պահեցէք։</verse>
			</chapter>
		</book>
		<book number="63">
			<chapter number="1">
				<verse number="1">Ես՝ Երէցս, քեզի՛ կը գրեմ, ո՜վ Աստուծմէ ընտրեալ Տիրուհի, եւ կը գրեմ որդեակներուդ, որոնք ճշմարտապէս կը սիրեմ։ Ո՛չ միայն ես, այլ՝ ճշմարտութիւնը ճանչցողները բոլորը կը սիրեն ձեզ,</verse>
				<verse number="2">այն ճշմարտութեան համար՝ որ մեր մէջ հաստատ կը մնայ եւ մեզի հետ ալ պիտի մնայ ընդմիշտ։</verse>
				<verse number="3">Թող Հայրն Աստուած եւ Հօրը Որդին՝ մեր Տէրը Յիսուս Քրիստոս շնորհք, ողորմութիւն եւ խաղաղութիւն պարգեւեն ձեզի, որպէսզի ճշմարտութեան եւ սիրոյ մէջ մնաք։</verse>
				<verse number="4">Չափազանց ուրախ եղայ, տեսնելով որդեակներէդ ոմանք, որոնք ճշմարիտ հաւատքին վայել կեանք մը կ՚ապրին, Հօր Աստուծմէ մեր ստացած պատուիրանին համաձայն։</verse>
				<verse number="5">Եւ հիմա կը խնդրեմ, ո՛վ Տիրուհի. նոր պատուիրան մը չէ՛ որ կը գրեմ քեզի, այլ՝ սկիզբէն իսկ մեր ունեցած պատուիրանը, որ սիրենք իրար։</verse>
				<verse number="6">Այս սէրը կը նշանակէ՝ Աստուծոյ պատուիրաններուն համաձայն ապրիլ. իսկ պատուիրանը, ինչպէս սկիզբէն սորվեցաք, սա է՝ որ սիրով պէտք է ապրինք։</verse>
				<verse number="7">Աշխարհի մէջ բազմաթիւ մոլորեցուցիչներ մէջտեղ ելեր են, որոնք կը մերժեն ընդունիլ՝ թէ Յիսուս Քրիստոս աշխարհ գալով իրապէս մարդացաւ։ Այդպիսիները մոլորեցուցիչ են եւ Քրիստոսի հակառակորդ։</verse>
				<verse number="8">Նայեցէք որ չկորսնցնէ՛ք ինչ որ ծանր աշխատանքով շահեցաք, այլ՝ ձեր վարձատրութիւնը լման ստանաք։</verse>
				<verse number="9">Ով որ Քրիստոսի ուսուցումներուն դէմ կը մեղանչէ եւ անոնց կապուած չի մնար, անիկա զԱստուած իր մէջ չունի։ Իսկ ով որ անոր ուսուցումներուն կապուած կը մնայ, անիկա թէ՛ Որդին ունի իր մէջ եւ թէ՛ Հայրը։</verse>
				<verse number="10">Եթէ ձեզի գայ մէկը՝ որ այսպէս չ՚ուսուցաներ, զայն ձեր տուները մի՛ ընդունիք եւ նոյնիսկ բարեւ մի՛ տաք անոր։</verse>
				<verse number="11">Որովհետեւ անոր բարեւ տուողը անոր չար գործերուն մասնակից կը դառնայ։</verse>
				<verse number="12">Դեռ շատ բան ունէի քեզի ըսելիք, բայց չուզեցի թուղթին ու մելանին յանձնել, որովհետեւ յոյս ունիմ որ շուտով ես անձամբ կու գամ ձեր մօտ եւ դէմ առ դէմ կը խօսիմ ձեզի, որպէսզի մեր ուրախութիւնը կատարեալ ըլլայ։</verse>
				<verse number="13">Քու ընտրելակից քոյր Եկեղեցիիդ անդամները քեզի բարեւ ունին։ Աստուծոյ շնորհքը ձեզի հետ ըլլայ։</verse>
			</chapter>
		</book>
		<book number="64">
			<chapter number="1">
				<verse number="1">Ես՝ Երէցս, քեզի՛ կը գրեմ, սիրելի՛ Գայիոս, զոր ճշմարտապէս կը սիրեմ։</verse>
				<verse number="2">Սիրելի՛ս, կ՚աղօթեմ որ բոլոր գործերուդ մէջ յաջողութիւն ունենաս եւ առողջ ըլլաս մարմինով, ինչպէս որ առողջ ես հոգիով։</verse>
				<verse number="3">Չափազանց ուրախ եղայ, երբ մեր եղբայրները եկան եւ վկայեցին՝ թէ ի՛նչպէս ճշմարիտ հաւատքին վայել կեանք մը կ՚ապրիս, ինչպէս գիտէի որ կ՚ապրիս։</verse>
				<verse number="4">Ինծի համար չկայ աւելի մեծ ուրախութիւն, քան լսել՝ թէ իմ որդեակներս ճշմարիտ հաւատքին համաձայն կ՚ապրին։</verse>
				<verse number="5">Սիրելի՛ս, դուն հաւատքիդ համաձայն է որ կ՚ընես՝ ինչ որ կ՚ընես հաւատացեալ եղբայրներուն, նոյնիսկ՝ անծանօթ եղողներուն։</verse>
				<verse number="6">Եւ անոնք են որ եկեղեցիին առջեւ վկայեցին քու ցուցաբերած սիրոյդ մասին։ Խնդրեմ, տո՛ւր իրենց պէտք եղածը եւ այնպէս զիրենք ճամբու դիր, ինչպէս կը վայելէ Աստուծոյ գործին մէջ եղողներուն։</verse>
				<verse number="7">Որովհետեւ Քրիստոսի անունը տարածելու ելան, առանց հեթանոսներէն ոեւէ օգնութիւն ակնկալելու։</verse>
				<verse number="8">Հետեւաբար, մեր պարտականութիւնն է այնպիսիները ընդունիլ, որպէսզի ճշմարտութեան համար տարած իրենց աշխատանքին գործակից եղած ըլլանք։</verse>
				<verse number="9">Այս մասին ձեր եկեղեցիին նամակ մը գրած էի. բայց Դիոտրեֆէսը, որ միակ ղեկավարը կ՚ուզէ ըլլալ՝ մերժեց մեզմէ ոեւէ հրահանգ ստանալ։</verse>
				<verse number="10">Ատոր համար ալ, երբ որ գամ՝ պիտի յիշեցնեմ իր ըրածները, մեր հասցէին ըրած չարամիտ զրպարտութիւնները։ Եւ դեռ ատով ալ չբաւարարուելով, ո՛չ միայն ինք չ՚ընդունիր մեր կողմէ ղրկուած եղբայրները, այլ՝ ընդունողներուն եւս արգելք կ՚ըլլայ, եւ մինչեւ իսկ զանոնք եկեղեցիէն կ՚արտաքսէ։</verse>
				<verse number="11">Սիրելի՛ս, չարը թող օրինակ չըլլա՛յ քեզի, այլ՝ բարիէն օրինակ առ. որովհետեւ բարին գործողը Աստուծմէ ծնած է, մինչդեռ չար գործողը երբեք զԱստուած տեսած չէ։</verse>
				<verse number="12">Գալով Դեմետրիոսին, ամէնքն ալ լաւ վկայութիւն կու տան իր մասին, թէ՛ եկեղեցին եւ թէ՛ ճշմարտութիւնը ինք։ Մենք ալ կը վկայենք իր մասին, եւ գիտես թէ մեր վկայութիւնը ճշմարիտ է։</verse>
				<verse number="13">Շատ բան ունիմ քեզի ըսելիք, բայց չեմ ուզեր թուղթին ու մելանին յանձնել։</verse>
				<verse number="14">Յոյս ունիմ որ շուտով կու գամ, կը տեսնեմ քեզ եւ դէմ առ դէմ կը խօսինք։</verse>
				<verse number="15">Խաղաղութի՜ւն քեզի։ Այստեղի բարեկամներդ քեզի բարեւ ունին։ Դուն ալ բարեւ ըրէ մեր բարեկամներուն, իւրաքանչիւրին առանձին։</verse>
			</chapter>
		</book>
		<book number="65">
			<chapter number="1">
				<verse number="1">Ես՝ Յուդա, Յիսուս Քրիստոսի ծառան եւ Յակոբոսի եղբայրը, կը գրեմ ձեզի՝ բոլոր ազգերուդ, որ Հայրն Աստուած սիրեց եւ ընտրեց, եւ Յիսուս Քրիստոս պահպանեց։</verse>
				<verse number="2">Թող Աստուած իր ողորմութիւնը, խաղաղութիւնն ու սէրը առատացնէ ձեր վրայ։</verse>
				<verse number="3">Սիրելինե՛ր, միշտ ալ կը փափաքէի ձեզի գրել մեր հասարակաց փրկութեան մասին։ Բայց հիմա անհրաժեշտ նկատեցի գրել եւ խնդրել ձեզմէ՝ որ պայքարիք հաւատքին համար, որ ձեզի՝ Աստուծոյ ընտրեալներուդ աւանդուեցաւ միանգամընդմիշտ։</verse>
				<verse number="4">Որովհետեւ կարգ մը անձեր սպրդեցան եւ հաւատացեալներու շարքերուն մէջ մտան։ Անհաւատ այդ մարդիկը մեր Աստուծոյ շնորհքը պատմող Աւետարանը չարափոխելով՝ իրենց անբարոյ ընթացքին պատշաճեցուցին, մերժելով իբրեւ միակ եւ ամենիշխան Տէր ճանչնալ Յիսուս Քրիստոսը։ Այդպիսիներուն ստանալիք դատապարտութիւնը կանուխէն գրուած է Սուրբ գիրքերուն մէջ։</verse>
				<verse number="5">Արդ, կ՚ուզեմ ձեզի յիշեցնել, թէպէտ դուք այդ բոլորը գիտէք, թէ ի՛նչպէս Տէրը, անցեալին, իր ժողովուրդը Եգիպտոսէն ազատելէ ետք՝ կորուստի մատնեց անհաւատները։</verse>
				<verse number="6">Յիշեցէ՛ք նոյնպէս, թէ ի՛նչպէս վարուեցաւ այն հրեշտակներուն հետ, որոնք իրենց տրուած իշխանութեամբ չգոհանալով՝ իրենց սահմաններէն դուրս եկան, եւ Աստուած զանոնք մշտնջենական շղթաներով կապուած կը պահէ խաւարին մէջ, մինչեւ որ դատաստանի մեծ օրը գայ։</verse>
				<verse number="7">Յիշեցէ՛ք նաեւ Սոդոմն եւ Գոմորը եւ շրջակայ քաղաքները, որոնց բնակիչները նոյնպէս Աստուծոյ անհնազանդ գտնուեցան եւ անբնական կիրքերու եւ պոռնկութեան անձնատուր եղան, եւ հիմա յաւիտենական կրակի դատապարտութիւնը կը կրեն՝ իբրեւ օրինակ բոլորին։</verse>
				<verse number="8">Ճիշդ նոյն ձեւով, այս երազատես մարդիկը եւս իրենց մարմինները կը պղծեն, Աստուծոյ տէրութիւնը արհամարհելով եւ հոգեղէն փառաւոր էակները անարգելով։</verse>
				<verse number="9">Նոյնիսկ Միքայէլ հրեշտակապետը, երբ բանսարկու Սատանային հետ կը վիճէր՝ թէ ո՛վ պիտի առնէր Մովսէսի մարմինը, չյանդգնեցաւ անարգական բառերով դատապարտել զայն, այլ պարզապէս ըսաւ. «Տէ՛րը թող քեզ պատժէ»։</verse>
				<verse number="10">Մինչդեռ այս մարդիկը իրենց չգիտցած բաները կ՚անարգեն։ Իրենց ամբողջ գիտցածը՝ իրենց բնազդական ցանկութիւններն են, որոնց կը հետեւին անբան անասուններու պէս, եւ որոնք իրենց կործանումին պատճառ պիտի ըլլան։</verse>
				<verse number="11">Վա՜յ անոնց, որոնք Կայէնի գացած ճամբով գացին։ Դրամի սիրոյն՝ մոլորութեան մէջ ինկան, Բաղաամին պէս, եւ իրենց ապստամբութեան համար ալ պիտի կորսուին, Կորխին պէս։</verse>
				<verse number="12">Անոնց ներկայութիւնը կ՚արատաւորէ ձեր սիրոյ հաւաքոյթի սեղանները, ուր անոնք անպատկառօրէն կու գան ձեզի խրախճանակից ըլլալու, միայն իրենց փորը լեցնելու համար։ Անոնք հովերէն քշուող ամպերու պէս են, որոնք անձրեւ չեն թափեր, կամ ծառերու պէս՝ որոնք նոյնիսկ աշնան՝ պտուղ չեն տար. անոնք արմատախիլ եղած ըլլալով՝ կրկնապէս մեռած են։</verse>
				<verse number="13">Այո՛, ծովու կատաղի ալիքներուն կը նմանին, որոնց ամօթալի գործերը միշտ երեսը կ՚ելլեն, փրփուրին պէս։ Աստղերու թռչող բեկորներ են, որոնց տեղը՝ իրենց վերապահուած յաւիտենական թանձր խաւարն է։</verse>
				<verse number="14">Ճիշդ անոնց համար էր որ մարգարէացաւ Ենովք, Ադամէն ետք եկող եօթներորդ նահապետը, ըսելով. «Ահաւասիկ Տէրը իր բիւրաւոր սուրբ հրեշտակներով կու գայ,</verse>
				<verse number="15">դատաստանի ենթարկելու համար զանոնք բոլորը, դատապարտելու համար զանոնք իրենց գործած բոլոր ամբարիշտ գործերուն եւ լիրբ արտայայտութիւններուն համար, որ անոնք՝ այդ անհաւատ մեղաւորները արտաբերեցին իրեն դէմ»։</verse>
				<verse number="16">Միշտ տրտնջացող եւ քննադատող այդ մարդիկը իրենց սեփական ցանկութիւններուն ետեւէն կը վազեն, պոռոտախօսութիւն կ՚ընեն եւ ասոր–անոր գովասանք կը շռայլեն՝ իրենց սեփական շահուն համար։</verse>
				<verse number="17">Բայց դուք, սիրելինե՛ր, յիշեցէք այն՝ ինչ որ մեր Տիրոջ Յիսուս Քրիստոսի բոլոր առաքեալները կանուխէն յայտնեցին ձեզի,</verse>
				<verse number="18">ըսելով՝ թէ «Վերջին ժամանակներուն ամէն ինչ արհամարհող մարդիկ պիտի գան, որոնք իրենց ամբարիշտ ցանկութիւններով պիտի առաջնորդուին»։</verse>
				<verse number="19">Ահա ճիշդ ասոնք են, որ ձեր մէջ բաժանումներ յառաջ պիտի բերեն, մարդիկ՝ որոնք մարմնաւոր ցանկութիւններով կ՚առաջնորդուին եւ Սուրբ Հոգին չունին իրենց մէջ։</verse>
				<verse number="20">Սակայն դուք, սիրելինե՛ր, իրարու հոգեւոր աճումին օգնեցէք ձեր սուրբ հաւատքովը։ Սուրբ Հոգիին օգնականութեամբը աղօթեցէք,</verse>
				<verse number="21">եւ դուք ձեզ Աստուծոյ սիրոյն մէջ պահեցէք, սպասելով որ մեր Տէրը Յիսուս Քրիստոս իր ողորմութեամբ յաւիտենական կեանքը տայ ձեզի։</verse>
				<verse number="22">Հաւատքին մէջ կասկածներ ունեցողները ամրապնդեցէ՛ք։</verse>
				<verse number="23">Ուրիշները դատապարտութեան կրակէն խլելով փրկեցէք։ Ողորմութիւն ցուցաբերեցէք նաեւ անոնց, որոնք մեղքերու մէջ են։ Բայց զգո՜յշ, ատեցէ՛ք անոնց մեղսալից կեանքը։</verse>
				<verse number="24">Արդ, անոր՝ որ կրնայ ձեզ անկումներէ փրկել, պահել անարատ եւ անբիծ, եւ անխառն ուրախութեամբ լեցուն՝ իր փառաւոր ներկայութեան կանգնեցնել,</verse>
				<verse number="25">միակ Աստուծոյն՝ որ մեր փրկիչն է՝ փա՜ռք տուէք, մեր Տիրոջ Յիսուս Քրիստոսի միջոցաւ։ Անո՛ր են փառքը, մեծութիւնը, զօրութիւնն ու իշխանութիւնը, թէ՛ բոլոր ժամանակներէն առաջ, թէ՛ այժմ եւ թէ՛ գալիք բոլոր ժամանակներուն։ Ամէն։</verse>
			</chapter>
		</book>
		<book number="66">
			<chapter number="1">
				<verse number="1">Ասիկա այն յայտնութիւնն է, որ Յիսուս Քրիստոս կատարեց։ Աստուած այս յայտնութիւնը տուաւ Քրիստոսի, որպէսզի ան իր ծառաներուն ցոյց տայ՝ թէ ի՛նչ պիտի պատահի շուտով։ Քրիստոս ասիկա իր հրեշտակին միջոցաւ յայտնեց իր ծառային՝ Յովհաննէսի,</verse>
				<verse number="2">որ վկայեց իր տեսած բոլոր բաներուն մասին։ Այս վկայութիւնը ձեզի կը բերէ Աստուծոյ խօսքը եւ Յիսուս Քրիստոսի տուած վկայութիւնը։</verse>
				<verse number="3">Երանի՜ անոր որ կը կարդայ ինչ որ այս գիրքին մէջ գրուած է, եւ երանի՜ անոնց որոնք կը լսեն ու կը պահեն այս մարգարէութեան պատգամները, որովհետեւ ժամանակը մօտեցած է։</verse>
				<verse number="4">Յովհաննէսէն՝ Ասիա նահանգին մէջ գտնուող եօթը եկեղեցիներուն.– Շնորհք եւ խաղաղութիւն ձեզի անկէ՝ որ է, որ էր եւ որ պիտի գայ, եւ եօթը հոգիներէն, որոնք Աստուծոյ գահին դիմաց են,</verse>
				<verse number="5">եւ Յիսուս Քրիստոսէն՝ հաւատարիմ վկայէն, որ մեռելներէն յարութիւն առնողներուն առաջինն է եւ երկրի թագաւորութիւններուն Իշխանը։ Անիկա մեզ սիրեց եւ իր արիւնով մեր մեղքերուն շղթաները փշրեց,</verse>
				<verse number="6">ու մեզ ըրաւ քահանաներու թագաւորութիւն մը, ծառայելու Աստուծոյ՝ իր Հօր։ Փառք ու զօրութի՜ւն իրեն յաւիտեանս յաւիտենից. ամէն ։</verse>
				<verse number="7">Ահա անիկա կու գայ ամպերու վրայ։ Ամէն մարդ պիտի տեսնէ զայն, նաեւ անոնք՝ որոնք խոցեցին զինք։ Երկրի բոլոր ժողովուրդները պիտի ողբան անոր վրայ։ Այո՛, թող այդպէս ըլլայ.</verse>
				<verse number="8">«Ես եմ Այբը եւ ես եմ Ֆէն», այսինքն՝ Սկիզբն ու Վախճանը, կ՚ըսէ Տէր Աստուած, ան՝ որ է, որ էր եւ որ պիտի գայ, ինք՝ Ամենակալը։</verse>
				<verse number="9">Ես, Յովհաննէս, ձեր եղբայրն եմ եւ Յիսուս Քրիստոսի միացած ըլլալով՝ մասնակից եմ ձեր նեղութեան, արքայութեան, յոյսին եւ համբերութեան։ Աստուծոյ խօսքին եւ Յիսուս Քրիստոսի վկայելուս համար՝ Պատմոս կոչուած կղզին աքսորուած էի։</verse>
				<verse number="10">Եւ ահա Կիրակի օր մը, Սուրբ Հոգիով լեցուեցայ եւ ետեւէս փողի հնչիւնի նման զօրաւոր ձայն մը լսեցի,</verse>
				<verse number="11">որ ինծի կ՚ըսէր. –Գիրքի մը մէջ գրի՛ առ ինչ որ կը տեսնես, եւ գիրքը ղրկէ եօթը եկեղեցիներուն, որոնք կը գտնուին Եփեսոսի, Զմիռնիայի, Պերգամոնի, Թիատիրի, Սարդիկէի, Ֆիլատելֆիայի եւ Լաւոդիկիայի մէջ։</verse>
				<verse number="12">Ետեւ դարձայ՝ տեսնելու համար թէ ո՛վ էր հետս խօսողը, եւ տեսայ եօթը ոսկի ճրագարաններ։</verse>
				<verse number="13">Այդ եօթը ճրագարաններուն միջեւ Մարդու Որդիին նմանող մէկը տեսայ, որ երկար պատմուճան հագած էր եւ կուրծքին՝ ոսկի գօտի կապած։</verse>
				<verse number="14">Անոր գլխուն մազերը բուրդի պէս ճերմակ էին, սպիտակ՝ ձիւնի պէս, աչքերը՝ կրակի բոցի պէս,</verse>
				<verse number="15">անոր ոտքերը բոցավառ հնոցէն ելած հրաշէկ անագապղինձի կը նմանէին, եւ ձայնը՝ առատահոս ջուրերու շառաչին։</verse>
				<verse number="16">Անիկա իր աջ ձեռքին մէջ բռնած էր եօթը աստղեր, եւ անոր բերանէն կ՚ելլէր սրուած երկսայրի սուր մը։ Անոր դէմքը կէսօրուան արեւուն նման կը փայլէր։</verse>
				<verse number="17">Երբ զայն տեսայ, մեռելի նման ինկայ անոր ոտքերուն առջեւ։ Անիկա իր աջ ձեռքը դրաւ վրաս եւ ըսաւ. –Մի՛ վախնար։ Ես եմ Սկիզբը եւ ես եմ Վախճանը։</verse>
				<verse number="18">Ես եմ կենդանի եղողը եւ ես եմ որ մեռայ եւ ահաւասիկ կենդանի եմ յաւիտեանս յաւիտենից։ Մահուան ու դժոխքի բանալիները իմ ձեռքս են։</verse>
				<verse number="19">Ուրեմն գրէ՛ ինչ որ կը տեսնես, ինչ որ հիմա կը պատահի եւ ինչ որ այսուհետեւ պատահելիք է։</verse>
				<verse number="20">Եօթը աստղերուն, որ կը տեսնես աջ ձեռքիս մէջ, եւ եօթը ոսկի ճրագարաններուն իմաստը հետեւեալն է.– Եօթը աստղերը եօթը եկեղեցիներուն հրեշտակներն են, իսկ եօթը ճրագարանները՝ եօթը եկեղեցիները։</verse>
			</chapter>
			<chapter number="2">
				<verse number="1">Եփեսոսի եկեղեցիին հրեշտակին գրէ՛. «Այսպէս կ՚ըսէ ան՝ որ իր աջ ձեռքին մէջ ունի եօթը աստղերը եւ որ կը շրջի եօթը ոսկի ճրագարաններուն միջեւ.–</verse>
				<verse number="2">Գիտեմ քու գործերդ, վաստակդ եւ համբերութիւնդ։ Գիտեմ որ չես հանդուրժեր չար մարդոց։ Փորձեցիր անոնք, որոնք իրենք զիրենք առաքեալ կը կոչեն եւ սակայն չեն, ու գտար որ անոնք ստախօս են։</verse>
				<verse number="3">Դուն համբերեցիր եւ տառապեցար ինծի համար, ու տեղի չտուիր։</verse>
				<verse number="4">Բայց հիմա դժգոհ եմ քեզմէ, որովհետեւ զիս առաջուան պէս չես սիրեր։</verse>
				<verse number="5">Յիշէ՛, հետեւաբար, թէ ի՛նչ վիճակէ հոս ինկար, ապաշխարէ՛ եւ վերադարձի՛ր նախկին գործերուդ, ապա թէ ոչ՝ եթէ չապաշխարես՝ շուտով կու գամ եւ կը վերցնեմ քու ճրագարանդ իր տեղէն։</verse>
				<verse number="6">Միակ նպաստաւոր բանը որ ունիս՝ այն է, որ կ՚ատես Նիկողայոսի հետեւորդներուն գործերը, որ ես ալ կ՚ատեմ»։</verse>
				<verse number="7">«Ան որ ականջ ունի՝ թող լսէ թէ Հոգին ի՛նչ կ՚ըսէ եկեղեցիներուն.– Ով որ յաղթանակէ՝ անոր իրաւունք պիտի տամ ճաշակելու կեանքի ծառէն, որ կը գտնուի Աստուծոյ դրախտին մէջ»։ –</verse>
				<verse number="8">Զմիռնիայի եկեղեցիին հրեշտակին գրէ՛. «Այսպէս կ՚ըսէ Առաջինն ու Վերջինը, ան՝ որ մեռաւ ու վերակենդանացաւ.–</verse>
				<verse number="9">Գիտեմ քու գործերդ, նեղութիւնդ եւ աղքատութիւնդ։ Աղքատ կ՚երեւիս, բայց հարուստ ես դուն։ Գիտեմ անարգական խօսքերը, որ կ՚ըսեն անոնք՝ որոնք իրենք զիրենք Հրեայ կը նկատեն եւ սակայն չեն. անոնք Սատանայի հետեւորդներ են։</verse>
				<verse number="10">Մի՛ վախնար այն չարչարանքներուն համար, որ պիտի կրես։ Ահա Բանսարկուն ձեզմէ ոմանք բանտ պիտի նետէ՝ ձեզ փորձելու համար, եւ ձեր նեղութիւնը տասը օր պիտի տեւէ։ Հաւատարիմ եղիր ինծի, նոյնիսկ եթէ մեռնիլ պէտք է, եւ ես քեզի կեանքի պսակը պիտի տամ»։</verse>
				<verse number="11">«Ան որ ականջ ունի՝ թող լսէ թէ Հոգին ի՛նչ կ՚ըսէ եկեղեցիներուն.– Ով որ յաղթանակէ՝ երկրորդ մահէն պիտի չվնասուի»։ –</verse>
				<verse number="12">Պերգամոնի եկեղեցիին հրեշտակին գրէ՛. «Այսպէս կ՚ըսէ ան՝ որ սրուած երկսայրի սուրը ունի.–</verse>
				<verse number="13">Գիտեմ գործերդ եւ գիտեմ որ կը բնակիս հոն՝ ուր Սատանան իր աթոռըունի։ Բայց դուն իմ անունս պահեցիր եւ ինծի հանդէպ ունեցած հաւատքդ չուրացար՝ նոյնիսկ երբ իմ հաւատարիմ վկաս, Անտիպաս, ձեր դիմաց սպաննուեցաւ հոն՝ ուր Սատանան կը բնակի։</verse>
				<verse number="14">Բայց քեզի դէմ կարգ մը դժգոհութիւններ ունիմ։ Քու շարքերուդ մէջ ունիս Բաղաամի վարդապետութեան հետեւորդներ. այն Բաղաամին, որ Բալակի սորվեցուց՝ Իսրայէլի որդիները մեղքի մղել, որպէսզի անոնք կուռքերու զոհուած միս ուտեն եւ պոռնկութիւն ընեն։</verse>
				<verse number="15">Նոյնպէս, դուն ալ Նիկողայոսի վարդապետութեան հետեւորդներ ունիս։</verse>
				<verse number="16">Արդ, ապաշխարէ՛, ապա թէ ոչ՝ շուտով պիտի գամ եւ բերանէս ելլող սուրովը անոնց դէմ պիտի պատերազմիմ»։</verse>
				<verse number="17">«Ան որ ականջ ունի՝ թող լսէ թէ Հոգին ի՛նչ կ՚ըսէ եկեղեցիներուն.– Ով որ յաղթանակէ՝ անոր ճաշակել պիտի տամ պահուած մանանայէն. ինչպէս նաեւ պիտի տամ մաքուր քար մը, որուն վրայ գրուած է նոր անուն մը, որ բացի ստացողէն՝ ո՛չ ոք գիտէ»։ –</verse>
				<verse number="18">Թիատիրի եկեղեցիին հրեշտակին գրէ՛. «Այսպէս կ՚ըսէ Աստուծոյ Որդին, որուն աչքերը կրակի բոցի պէս են եւ ոտքերը՝ հրաշէկ անագապղինձի նման.–</verse>
				<verse number="19">Գիտեմ գործերդ, սէրդ, հաւատքդ եւ համբերութեամբ կատարած ծառայութիւնդ, եւ գիտեմ որ վերջին գործերդ նախկիններէն աւելի են։</verse>
				<verse number="20">Բայց քեզի դէմ դժգոհութիւն ունիմ, քանի կը հանդուրժես Եզաբէլին, կնոջ մը՝ որ ինքզինք մարգարէուհի կը նկատէ։ Անիկա իմ ծառաներս կը մոլորեցնէ, անոնց պոռնկութիւն ընել եւ կուռքերուն զոհուած միս ուտել սորվեցնելով։</verse>
				<verse number="21">Ես իրեն ժամանակ տուի որ ապաշխարէ իր պոռնկութեան համար, բայց չապաշխարեց։</verse>
				<verse number="22">Ուստի ահա զինք հնոց պիտի նետեմ, եւ իր գործակիցները, որոնց հետ շնութիւն ըրաւ, մեծամեծ նեղութիւններու մէջ պիտի ձգեմ՝ եթէ չապաշխարեն իրենց կատարած գործերուն համար։</verse>
				<verse number="23">Չարաչար պիտի սպաննեմ իր որդիները, եւ բոլոր եկեղեցիները պիտի գիտնան՝ թէ ե՛ս եմ որ կը ճանչնամ մարդոց ցանկութիւններն ու մտածումները, եւ իւրաքանչիւրին կը հատուցանեմ իր գործերուն համաձայն»։</verse>
				<verse number="24">«Գալով Թիատիրի մէջ գտնուող մնացեալ հաւատացեալներուդ, որ չհետեւեցաք այդ վարդապետութեան եւ չճանչցաք ինչ որ կը կոչեն “Սատանային ծածուկ խորհուրդները”, ձեզի կ՚ըսեմ՝ որ ուրիշ բեռ պիտի չդնեմ ձեր վրայ,</verse>
				<verse number="25">սակայն ինչ որ ունիք՝ հաստատուն պահեցէք, մինչեւ որ ես գամ։</verse>
				<verse number="26">Ով որ յաղթանակէ եւ շարունակէ կատարել ինչ որ ես կ՚ուզեմ, անոր իշխանութիւն պիտի տամ ազգերուն վրայ,</verse>
				<verse number="27">այնպէս՝ ինչպէս որ ես ալ իմ իշխանութիւնս ստացայ իմ Հօրմէս։ Անիկա պիտի հովուէ երկաթէ մականով եւ զանոնք պիտի փշրէ կաւէ ամաններու պէս։ Անոր պիտի տամ առաւօտեան աստղը»։</verse>
				<verse number="28">...</verse>
				<verse number="29">«Ան որ ականջ ունի՝ թող լսէ թէ Հոգին ի՛նչ կ՚ըսէ եկեղեցիներուն»։</verse>
			</chapter>
			<chapter number="3">
				<verse number="1">Սարդիկէի եկեղեցիին հրեշտակին գրէ՛. «Այսպէս կ՚ըսէ ան՝ որ ունի Աստուծոյ եօթը հոգիները եւ եօթը աստղերը.– Գիտեմ քու գործերդ եւ գիտեմ՝ որ միայն անունով ողջ ես, բայց իրականութեան մէջ մեռած ես։</verse>
				<verse number="2">Արթուն եղիր եւ զօրացո՛ւր մնացեալ անդամներդ, նախքան անոնց մեռնիլը, որովհետեւ կը տեսնեմ որ գործերդ կատարեալ չեն Աստուծոյ աչքին։</verse>
				<verse number="3">Յիշէ՛ ինչ որ լսեցիր եւ ընդունեցիր. պահէ՛ զանոնք եւ ապաշխարէ՛։ Եթէ արթուն չմնաս՝ գողի պէս պիտի գամ եւ ո՛ր մէկ ժամուն քեզի գալս պիտի չիմանաս։</verse>
				<verse number="4">Բայց Սարդիկէի մէջ քիչ թիւով մարդիկ կան, որոնք իրենց հագուստները չաղտոտեցին. անոնք ինծի հետ պիտի շրջին ճերմակ հագուստներով, որովհետեւ արժանի են։</verse>
				<verse number="5">Ով որ յաղթանակէ՝ այսպէս ճերմակ պիտի հագնի. եւ անոր անունը պիտի չջնջեմ կեանքի գիրքէն, եւ ես Հօրս եւ անոր հրեշտակներուն դիմաց զայն ինծի հետեւորդ պիտի դաւանիմ»։</verse>
				<verse number="6">«Ան որ ականջ ունի՝ թող լսէ թէ Հոգին ի՛նչ կ՚ըսէ եկեղեցիներուն»։ –</verse>
				<verse number="7">Ֆիլատելֆիայի եկեղեցիին հրեշտակին գրէ՛. «Այսպէս կ՚ըսէ Սուրբը, Ճշմարիտը, ան՝ որ Դաւիթի բանալին ունի. երբ բանայ՝ չկայ մէկը որ գոցէ զայն, եւ երբ գոցէ՝ չկայ մէկը որ բանայ զայն.–</verse>
				<verse number="8">Գիտեմ գործերդ։ Ահա դիմացդ բանալ տուի դուռը, որ ո՛չ ոք պիտի կրնայ գոցել։ Գիտեմ որ քիչ մը զօրութիւն ունիս. պահած ես խօսքերս եւ չես ուրացած զիս։</verse>
				<verse number="9">Ահաւասիկ քեզի պիտի յանձնեմ Սատանային հետեւորդներէն կարգ մը մարդիկ, որոնք իրենք զիրենք Հրեայ կը նկատեն, բայց իրականութեան մէջ չե՛ն. անոնք կը ստեն։ Այնպէս մը պիտի ընեմ, որ անոնք գան եւ երկրպագեն ոտքերուդ առջեւ ու գիտնան՝ թէ ես քեզ սիրեցի։</verse>
				<verse number="10">Եւ որովհետեւ պահած ես իմ խօսքս, որով համբերել սորվեցար, ես ալ քեզ պիտի պահեմ այն փորձութեան ժամուն, որ պիտի գայ ամբողջ տիեզերքին վրայ՝ փորձելու համար երկրի երեսին գտնուող բոլոր բնակիչները։</verse>
				<verse number="11">Ահա շուտով կու գամ. ամո՛ւր պահէ ինչ որ ունիս, որպէսզի ոեւէ մէկը ձեռքէդ չառնէ յաղթանակի պսակը։</verse>
				<verse number="12">Ով որ յաղթանակէ՝ զայն սիւներէն մէկը պիտի ընեմ իմ Աստուծոյս տաճարին, ուրկէ այլեւս դուրս պիտի չելլէ։ Անոր վրայ պիտի գրեմ իմ Աստուծոյս անունը, ինչպէս նաեւ իմ Աստուծոյս քաղաքին անունը, այսինքն՝ Նոր Երուսաղէմ, որ երկինքէն՝ իմ Աստուծոյս մօտէն պիտի իջնէ։ Եւ անոր վրայ պիտի գրեմ նաեւ իմ նոր անունս»։</verse>
				<verse number="13">«Ան որ ականջ ունի՝ թող լսէ թէ Հոգին ի՛նչ կ՚ըսէ եկեղեցիներուն»։ –</verse>
				<verse number="14">Լաւոդիկիայի եկեղեցիին հրեշտակին գրէ՛. «Այսպէս կ՚ըսէ Ամէնը, հաւատարիմ եւ ճշմարիտ Վկան, Աստուծոյ ստեղծագործութեան Սկիզբը.–</verse>
				<verse number="15">Գիտեմ գործերդ, դուն ո՛չ պաղ ես, ոչ ալ տաք։ Պէտք էր կա՛մ պաղ ըլլայիր եւ կա՛մ տաք։</verse>
				<verse number="16">Սակայն դուն գաղջ ես, ո՛չ տաք եւ ո՛չ ալ պաղ, ուստի քեզ բերանէս դուրս պիտի փսխեմ։</verse>
				<verse number="17">Կ՚ըսես՝ թէ «Հարուստ էի եւ աւելի հարստացայ, եւ ո՛չ մէկ բանի կարօտ եմ», սակայն չես գիտեր թէ դուն ողորմելի մըն ես, խեղճ ու աղքատ, մերկ եւ կոյր։</verse>
				<verse number="18">Ուստի քեզի հետեւեալ խորհուրդը կու տամ.– Կրակէն անցած զուտ ոսկի գնէ ինձմէ, որպէսզի հարստանաս, եւ ճերմակ հագուստներ առ՝ հագնելու համար, որպէսզի մերկութեանդ ամօթը ծածկես։ Նաեւ դեղ դիր աչքերուդ, որպէսզի տեսնես։</verse>
				<verse number="19">Ես իմ սիրած անձերս կը յանդիմանեմ ու կը խրատեմ. ուստի նախանձախնդիր եղիր եւ ապաշխարէ՛։</verse>
				<verse number="20">Ահա ես դրան առջեւ եմ ու կը բաղխեմ։ Եթէ մէկը իմ ձայնս լսէ եւ դուռը բանայ՝ ներս պիտի մտնեմ եւ անոր հետ պիտի ընթրեմ, ան ալ՝ ինծի հետ։</verse>
				<verse number="21">Ով որ յաղթանակէ՝ անոր իրաւունք պիտի տամ նստելու ինծի հետ իմ գահիս վրայ, այնպէս՝ ինչպէս որ ես յաղթեցի եւ բազմեցայ Հօրս հետ իր գահին վրայ»։</verse>
				<verse number="22">«Ան որ ականջ ունի՝ թող լսէ թէ Հոգին ի՛նչ կ՚ըսէ եկեղեցիներուն»։</verse>
			</chapter>
			<chapter number="4">
				<verse number="1">Եւ ահա ասկէ ետք տեսայ երկինքի մէջ բացուած դուռ մը, եւ փողի հնչիւնին նման ձայնը՝ որ նախապէս լսած էի՝ ինծի հետ կը խօսէր ու կ՚ըսէր. –Հո՛ս ել, եւ ես քեզի ցոյց պիտի տամ թէ ասկէ ետք ի՛նչ պիտի պատահի։</verse>
				<verse number="2">Եւ անմիջապէս Հոգին զիս վերացուց։ Հոն՝ երկինքին մէջ գահ մը կար, եւ գահին վրայ նստած էր մէկը՝</verse>
				<verse number="3">որուն տեսքը յասպիս եւ սարդիոն թանկագին քարերու փայլքը ունէր։ Անոր գահին շուրջ ծիրանի գօտի մը կար՝ զմրուխտի փայլքով.</verse>
				<verse number="4">եւ գահին շուրջ կային քսանչորս գահեր, որոնց վրայ նստած էին քսանչորս երէցներ՝ ճերմակ հագուստներ հագած եւ իրենց գլխուն՝ ոսկեղէն պսակներ ։</verse>
				<verse number="5">Այդ գահէն փայլատակումներ, ձայներ եւ որոտումներ կ՚ելլէին։ Գահին առջեւ հրաբորբոք եօթը ջահեր կային, որոնք Աստուծոյ եօթը հոգիներն են։</verse>
				<verse number="6">Գահին առջեւ կար նաեւ ապակեղէն ծովու նման տարածութիւն մը՝ բիւրեղի պէս վճիտ։ Հոն՝ կեդրոնը, գահին շուրջը, չորս կողմէն կային չորս կենդանիներ՝ առջեւէն ու ետեւէն աչքերով լեցուն։</verse>
				<verse number="7">Առաջին կենդանին առիւծի կը նմանէր, երկրորդը՝ եզի, երրորդ կենդանիին դէմքը մարդու դէմքի կը նմանէր եւ չորրորդ կենդանին թռչող արծիւի կը նմանէր։</verse>
				<verse number="8">Չորս կենդանիներէն իւրաքանչիւրը վեց թեւեր ունէր՝ ներսէն ու դուրսէն աչքերով լեցուն։ Այդ կենդանիները գիշեր— ցերեկ անդադար կ՚ըսէին. «Սուրբ, Սուրբ, Սուրբ, ամենակալ Տէր Աստուած, որ էր, որ է եւ որ պիտի գայ»։</verse>
				<verse number="9">Երբ կենդանիները փառք, պատիւ եւ գոհութիւն կու տային անոր՝ որ կը նստէր գահին վրայ, անոր՝ որ կ՚ապրի յաւիտեանս յաւիտենից,</verse>
				<verse number="10">քսանչորս երէցները կ՚իյնային գահին վրայ նստողին առջեւ եւ կ՚երկրպագէին անոր՝ որ յաւիտեանս յաւիտենից կ՚ապրի։ Անոնք իրենց պսակները կը դնէին գահին առջեւ ու կ՚ըսէին.–</verse>
				<verse number="11">«Ո՜վ մեր Տէրը եւ Աստուածը, արժանի ես փառք ու պատիւ եւ զօրութիւն առնելու, որովհետեւ դո՛ւն ստեղծեցիր ամէն ինչ. քու կամքովդ ստեղծուեցան եւ գոյութիւն ունինբոլորը»։</verse>
			</chapter>
			<chapter number="5">
				<verse number="1">Գահին վրայ նստողին աջ ձեռքին մէջ տեսայ գիրք մը՝ ներսէն ու դուրսէն գրուած եւ եօթը կնիքներով կնքուած։</verse>
				<verse number="2">Եւ տեսայ զօրաւոր հրեշտակ մը, որ բարձրաձայն կը յայտարարէր. –Ո՞վ արժանի է քակելու գիրքին կնիքները եւ բանալու զայն։</verse>
				<verse number="3">Բայց չկար մէկը, ո՛չ երկինքի մէջ, ո՛չ երկրի վրայ եւ ո՛չ ալ երկրի ներքեւ, որ կարենար բանալ գիրքը, ոչ ալ նայիլ անոր։</verse>
				<verse number="4">Ես դառնապէս կու լայի, քանի չգտնուեցաւ մէկը, որ արժանի ըլլար բանալու գիրքը եւ նայելու անոր մէջ։</verse>
				<verse number="5">Երէցներէն մէկը ըսաւ ինծի. –Մի՛ լար, ահաւասիկ Առիւծը՝ որ Յուդայի ցեղէն եւ Դաւիթի սերունդէն է՝ յաղթեց, եւ անիկա կրնայ քակել եօթը կնիքները եւ բանալ գիրքը։</verse>
				<verse number="6">Ապա գահին մէջտեղ, չորս կենդանիներով եւ երէցներով շրջապատուած Գառնուկ մը տեսայ, որ կարծես մորթուած ըլլար։ Անիկա ունէր եօթը եղջիւրներ եւ եօթը աչքեր, որոնք Աստուծոյ եօթը հոգիներն են՝ աշխարհի բոլոր կողմերը ղրկուած։</verse>
				<verse number="7">Գառնուկը գնաց եւ գահին վրայ նստողին աջ ձեռքէն գիրքը առաւ։</verse>
				<verse number="8">Հազիւ առած, չորս կենդանիները եւ քսանչորս երէցները ինկան Գառնուկին առջեւ։ Անոնցմէ իւրաքանչիւրը ունէր քնար մը եւ ոսկի խնկաման մը՝ խունկով լեցուն, որոնք Աստուծոյ ընտրեալներուն աղօթքներն են։</verse>
				<verse number="9">Անոնք հետեւեալ նոր երգը կ՚երգէին ու կ՚ըսէին.– «Արժանի ես առնելու գիրքը եւ քակելու կնիքները, որովհետեւ մորթուեցար եւ արիւնովդ Աստուծոյ համար գնեցիր նորժողովուրդ մը՝ բոլոր ցեղերէն ու լեզուներէն, բոլոր ազգերէն, ժողովուրդներէն։</verse>
				<verse number="10">Զանոնք դարձուցիր քահանաներու թագաւորութիւն մը՝ ծառայելու մեր Աստուծոյ։ Անոնք պիտի թագաւորեն երկրի վրայ»։</verse>
				<verse number="11">Տեսայ նաեւ եւ լսեցի ձայնը բազմաթիւ հրեշտակներու, որոնք կանգնած էին գահին, չորս կենդանիներուն եւ երէցներուն շուրջ։ Անոնք տասնեակ հազարներով եւ միլիոններով էին,</verse>
				<verse number="12">որոնք բարձր ձայնով կ՚երգէին.– «Մորթուած Գառնուկը արժանի է ստանալու՝ զօրութիւն, հարստութիւն եւ իմաստութիւն, կարողութիւն ու պատիւ, փառք եւ օրհնութիւն»։</verse>
				<verse number="13">Եւ լսեցի որ երկինքի մէջ, երկրի վրայ, երկրի ներքեւ եւ ծովու մէջ գտնուող բոլոր արարածները կ՚ըսէին.– «Գահին վրայ նստողին, ինչպէս նաեւ Գառնուկին՝ օրհնութիւն, պատիւ, փառք ու զօրութիւն՝ յաւիտեանս յաւիտենից»։</verse>
				<verse number="14">Չորս կենդանիները կը պատասխանէին. « Ամէն» ։ Եւ երէցները ինկան անոր առջեւ եւ երկրպագութիւն ըրին։</verse>
			</chapter>
			<chapter number="6">
				<verse number="1">Յետոյ տեսայ որ Գառնուկը բացաւ եօթը կնիքներէնառաջինը, եւ լսեցի որ չորս կենդանիներէն մէկը որոտումի նմանող ձայնով կ՚ըսէր. «Եկո՛ւր»։</verse>
				<verse number="2">Եւ ահա տեսայ ճերմակ ձի մը, որուն հեծեալը աղեղ մը ունէր։ Անոր պսակ մը տրուեցաւ. անիկա եկաւ որպէս յաղթող եւ յաղթելու համար։</verse>
				<verse number="3">Երբ Գառնուկը երկրորդ կնիքը բացաւ, լսեցի որ երկրորդ կենդանին կ՚ըսէր. «Եկո՛ւր»։</verse>
				<verse number="4">Եւ դուրս ելաւ ուրիշ ձի մը, որ կարմիր էր։ Անոր հեծեալին իրաւունք տրուեցաւ աշխարհէն խաղաղութիւնը վերցնելու, որպէսզի մարդիկ իրար սպաննեն։ Անոր մեծ սուր մը տրուեցաւ։</verse>
				<verse number="5">Երբ Գառնուկը երրորդ կնիքը բացաւ, լսեցի որ երրորդ կենդանին կ՚ըսէր. «Եկո՛ւր»։ Եւ ահա տեսայ սեւ ձի մը, որուն հեծեալը իր ձեռքին ունէր կշիռք մը։</verse>
				<verse number="6">Ու լսեցի ձայն մը, որ կու գար չորս կենդանիներուն մէջտեղէն եւ որ կ՚ըսէր. «Բուռ մը ցորենը՝ մէկ օրավարձքի փոխարէն, երեք բուռ գարին՝ մէկ օրավարձքի փոխարէն. բայց ձէթին եւ գինիին վնաս չտաս»։</verse>
				<verse number="7">Եւ երբ Գառնուկը չորրորդ կնիքը բացաւ, չորրորդ կենդանիէն լսեցի ձայն մը, որ կ՚ըսէր. «Եկո՛ւր»։</verse>
				<verse number="8">Եւ ահա տեսայ դեղնորակ ձի մը, որուն հեծեալին անունը Մահ էր։ Անոր ետեւէն կ՚երթար դժոխքը՝ մեռեալներու աշխարհը։ Անոնց իշխանութիւն տրուած էր աշխարհի մէկ չորրորդին վրայ, որպէսզի սպաննեն սուրով, սովով, համաճարա կով եւ երկրի գազաններով։</verse>
				<verse number="9">Երբ Գառնուկը հինգերորդ կնիքը բացաւ, զոհասեղանին տակ տեսայ հոգիները այն բոլոր մարդոց, որոնք սպաննուած էին Աստուծոյ խօսքին իրենց հաւատարմութեան եւ տուած վկայութեան համար։</verse>
				<verse number="10">Անոնք բարձրաձայն կ՚ըսէին. «Մինչեւ ե՞րբ պիտի սպասես, սուրբ եւ ճշմարիտ Տէր, ե՞րբ պիտի դատես երկրի բնակիչները եւ մեր արեան վրէժը լուծես անոնցմէ»։</verse>
				<verse number="11">Եւ անոնցմէ իւրաքանչիւրին ճերմակ պարեգօտ մը տրուեցաւ եւ անոնց ըսուեցաւ՝ որ կարճ ժամանակ մը եւս հանգիստ ընեն, մինչեւ որ ամբողջանայ թիւը իրենց ծառայակիցներուն եւ եղբայրներուն, որոնք իրենց նման պիտի սպաննուին։</verse>
				<verse number="12">Եւ տեսայ որ Գառնուկը վեցերորդ կնիքը բացաւ։ Եւ ահա զօրաւոր երկրաշարժ մը տեղի ունեցաւ. արեւը այծի մազէ շինուած կարպետի մը նման սեւ դարձաւ, եւ լուսինը ամբողջութեամբ արիւնի գոյն առաւ։</verse>
				<verse number="13">Երկինքի աստղերը երկիր ինկան, այնպէս՝ ինչպէս կը թափին ուժգին հովէն ցնցուող թզենիին խակ պտուղները։</verse>
				<verse number="14">Երկինքը մագաղաթէ գլանի պէս ոլորուեցաւ, եւ բոլոր լեռներն ու կղզիները իրենց տեղերէն շարժեցան։</verse>
				<verse number="15">Երկրի թագաւորները, իշխանները, հրամանատարները, հարուստները, զօրաւոր մարդիկը, եւ ծառայ թէ ազատ՝ բոլորը պահուտեցան քարայրներու եւ լեռներու ժայռերուն մէջ։</verse>
				<verse number="16">Անոնք կ՚ըսէին լեռներուն եւ ժայռերուն. «Մեր վրայ ինկէք ու ծածկեցէ՛ք մեզ անոր աչքէն, անոր՝ որ գահին վրայ կը նստի. ազատեցէ՛ք մեզ Գառնուկին բարկութենէն,</verse>
				<verse number="17">որովհետեւ անոր բարկութեան ահաւոր օրը եկաւ, եւ ո՞վ կրնայ անոր առջեւ դիմանալ»։</verse>
			</chapter>
			<chapter number="7">
				<verse number="1">Ասկէ ետք չորս հրեշտակներ տեսայ, որոնք կեցածէին երկրի չորս անկիւններուն եւ բռնած էին երկրի չորս հովերը, որպէսզի անոնք չփչեն երկրի վրայ, ո՛չ ալ ծովուն վրայ եւ ոչ ալ ծառերուն վրայ։</verse>
				<verse number="2">Տեսայ ուրիշ հրեշտակ մըն ալ, որարեւելքէն ելաւ եւ որ կենդանի Աստուծոյ կնիքը ունէր։ Անիկա բարձր ձայնով աղաղակեց չորս հրեշտակներուն, որոնց իշխանութիւն տրուած էր երկրին ու ծովուն վնասելու,</verse>
				<verse number="3">եւ ըսաւ. «Վնաս մի՛ հասցնէք երկրին, ո՛չ ալ ծովուն եւ ո՛չ ալ ծառերուն, մինչեւ որ կնիքով դրոշմեմ իմ Աստուծոյս ծառաներուն ճակատները։</verse>
				<verse number="4">Եւ լսեցի, որ Իսրայէլի տասներկու ցեղերէն կնքուածներուն թիւը հարիւր քառասուն չորս հազար էր.–</verse>
				<verse number="5">Յուդայի ցեղէն տասներկու հազար, Ռուբէնի ցեղէն տասներկու հազար, Գադի ցեղէն տասներկու հազար,</verse>
				<verse number="6">Ասերի ցեղէն տասներկու հազար, Նեփթաղիմի ցեղէն տասներկու հազար, Մանասէի ցեղէն տասներկու հազար,</verse>
				<verse number="7">Շմաւոնի ցեղէն տասներկու հազար, Ղեւիի ցեղէն տասներկու հազար, Իսաքարի ցեղէն տասներկու հազար,</verse>
				<verse number="8">Զաբուղոնի ցեղէն տասներկու հազար, Յովսէփի ցեղէն տասներկու հազար, եւ Բենիամինի ցեղէն տասներկու հազար։</verse>
				<verse number="9">Ասկէ ետք տեսայ, եւ ահա՝ անհամար բազմութիւն մը, բոլոր ազգերէն, բոլոր ցեղերէն, բոլոր լեզուներէն եւ բոլոր ժողովուրդներէն, որոնք գահին եւ Գառնուկին դիմաց կանգնած էին՝ ճերմակ պարեգօտներ հագած, եւ իրենց ձեռքին՝ արմաւենիի ճիւղեր։</verse>
				<verse number="10">Անոնք բարձրաձայն կ՚աղաղակէին, ըսելով. «Փրկութիւնը կու գայ մեր Աստուծմէ, որ կը բազմի գահին վրայ, կու գայ նաեւ Գառնուկէն»։</verse>
				<verse number="11">Բոլոր հրեշտակները որոնք գահին, երէցներուն եւ չորս կենդանիներուն շուրջ կանգնած էին, իրենց երեսին վրայ գետին ինկան գահին առջեւ եւ երկրպագեցին Աստուծոյ,</verse>
				<verse number="12">ըսելով.– «Ամէն. օրհնութիւնը, փառքն ու իմաստութիւնը, գոհութիւնն ու պատիւը, կարողութիւնն ուզօրութիւնը մեր Տէր Աստուծոյ կը պատկանին, յաւիտեանս յաւիտենից. ամէն »։</verse>
				<verse number="13">Երէցներէն մէկը ինծի ըսաւ. –Որո՞նք են այս ճերմակ պարեգօտ հագած մարդիկը եւ ուրկէ՞ կու գան։ –</verse>
				<verse number="14">Տէր, դո՛ւն գիտես,– պատասխանեցի։ Անիկա ըսաւ ինծի. –Այս մարդիկը անոնք են, որոնք կու գան մեծ նեղութենէն։ Անոնք իրենց պարեգօտները լուացին եւ ճերմկցուցին Գառնուկին արիւնովը ։</verse>
				<verse number="15">Ահաասոր համար է որ Աստուծոյ գահին դիմաց կանգնած են եւ գիշեր–ցերեկ զայն կը պաշտեն իր տաճարին մէջ. եւ գահին վրայ բազմողը հովանի պիտի ըլլայ անոնց։</verse>
				<verse number="16">Անոնք ո՛չ պիտի անօթենան եւ ո՛չ ալ ծարաւնան. ո՛չ արեւը եւ ո՛չ ալ այրող տաքը վնաս պիտի տայ իրենց։</verse>
				<verse number="17">Եւ Գառնուկը, որ գահին մէջտեղն է, հովիւի պէս պիտի արածէ զիրենք եւ առաջնորդէ կեանքի աղբիւրի կենսատու ջուրին, եւ Աստուած անոնց աչքերէն ամէն արցունք պիտի սրբէ։</verse>
			</chapter>
			<chapter number="8">
				<verse number="1">Երբ Գպռնուկը բպցպւ եօթներորդ կնիքը, երկինքիմէջ լռութիւն տիրեց կէս ժամի չափ։</verse>
				<verse number="2">Եւ տեսայ եօթը հրեշակները, որոնք Աստուծոյ դիմաց կանգնած էին, եւ անոնց տրուեցան եօթը փողեր։</verse>
				<verse number="3">Ուրիշ հրեշտակ մըն ալ, որ ձեռքին ոսկի խնկաման մը ունէր, եկաւ եւ կեցաւ զոհասեղանին մօտ։ Անոր առատ խունկ տրուեցաւ, որպէսզի Աստուծոյ ընտրեալներուն աղօթքները մատուցանէ ոսկեղէն զոհասեղանին վրայ, որ կը գտնուի գահին դիմաց։</verse>
				<verse number="4">Եւ խունկին ծուխը, որ Աստուծոյ ընտրեալներուն աղօթքն է, հրեշտակին ձեռքէն բարձրացաւ Աստուծոյ առջեւ։</verse>
				<verse number="5">Ապա հրեշտակը խնկամանը լեցուց զոհասեղանին կրակէն եւ նետեց զայն երկրի վրայ։ Եւ ահա փայլատակումներով զօրաւոր երկրաշարժ մը եղաւ, եւ լսուեցան որոտումներ ու ձայներ։</verse>
				<verse number="6">Եօթը հրեշտակները, որոնք եօթը փողերը ունէին, պատրաստուեցան հնչեցնելու զանոնք։</verse>
				<verse number="7">Առաջին հրեշտակը հնչեցուց փողը, եւ արիւնով խառնուած կարկուտ ու կրակ տեղաց երկրի վրայ եւ այրեց երկրին մէկ երրորդ մասը, ինչպէս նաեւ այրեց ծառերուն մէկ երրորդը եւ բոլոր դալար խոտերը։</verse>
				<verse number="8">Ապա փողահարեց երկրորդ հրեշտակը, եւ ահա հսկայ լերան նմանող կրակէ զանգուած մը ծով ինկաւ, եւ ծովուն մէկ երրորդ մասը արիւն դարձաւ.</verse>
				<verse number="9">ծովային կենդանիներուն մէկ երրորդը սատկեցաւ եւ նաւերուն մէկ երրորդը ընկղմեցաւ։</verse>
				<verse number="10">Երրորդ հրեշտակն ալ փողը հնչեցուց։ Մեծ աստղ մը, որ ջահի մը նման կը բորբոքէր, երկինքէն ինկաւ գետերուն եւ աղբիւրներուն մէկ երրորդ մասին վրայ։</verse>
				<verse number="11">Աստղին անունը Դառնութիւն էր։ Ջուրերուն մէկ երրորդը լեղի դարձաւ եւ մարդոցմէ շատեր մեռան դառն ջուրէն։</verse>
				<verse number="12">Յետոյ չորրորդ հրեշտակը փողահարեց եւ արեւուն մէկ երրորդ մասը զարնուեցաւ, ինչպէս նաեւ՝ լուսինին մէկ երրորդը եւ աստղերուն մէկ երրորդը, եւ անոնց մէկ երրորդ մասը մթագնելով՝ ցերեկին, ինչպէս նաեւ գիշերուան մէկ երրորդ մասը խաւարեցաւ։</verse>
				<verse number="13">Ապա երկինքի բարձունքին տեսայ եւ լսեցի թռչող արծիւի մը կանչը, որ բարձրաձայն կ՚ըսէր. «Վա՜յ, վա՜յ, վա՜յ երկրի վրայ բնակողներուն՝ երբ հնչէ ձայնը մնացեալ երեք փողերուն, որ հրեշտակները պիտի հնչեցնեն»։</verse>
			</chapter>
			<chapter number="9">
				<verse number="1">Հինգերորդ հրեշտակն ալ փողը հնչեցուց։ Եւ տեսայ մեծ աստղ մը, որ երկինքէն ինկաւ երկիր, եւ այդ աստղին տրուեցաւ անդունդի գուբին բանալին։</verse>
				<verse number="2">Աստղը բացաւ անդունդի գուբը եւ ահա ծուխ ելաւ հոնկէ, նման մեծ հնոցի մը ծուխին։ Օդը լեցուեցաւ այդ ծուխով եւ արեւը խաւարեցաւ։</verse>
				<verse number="3">Ծուխին մէջէն մարախներ ելան երկրի վրայ, որոնց իշխանութիւն տրուեցաւ խայթելու, այնպէս՝ ինչպէս կարիճները կը խայթեն,</verse>
				<verse number="4">եւ անոնց ըսուեցաւ որ վնաս չհասցնեն ո՛չ երկրի խոտերուն, ո՛չ դալար տունկերուն եւ ո՛չ ալ ծառերուն, բայց միայն այն մարդոց՝ որոնք իրենց ճակատին վրայ Աստուծոյ կնիքը չունին։</verse>
				<verse number="5">Մարախներուն հրամայուեցաւ որ չսպաննեն այդ մարդիկը, այլ՝ հինգ ամիս չարչարեն զանոնք։ Այդ չարչարանքին պատճառած ցաւը կը նմանէր այն ցաւին, որ մէկը կ՚ունենայ երբ կարիճէն խայթուի։</verse>
				<verse number="6">Այն օրերուն մարդիկ մահը պիտի փնտռեն, բայց պիտի չգտնեն. պիտի ուզեն մեռնիլ, բայց մահը իրենցմէ պիտի փախչի։</verse>
				<verse number="7">Մարախները կը նմանէին պատերազմի պատրաստուած ձիերու. անոնց գլխուն պսակներ կային, ոսկիէ պսակի նման, եւ անոնց դէմքը մարդու դէմքի կը նմանէր։</verse>
				<verse number="8">Անոնց մազը կնոջ մազերու կը նմանէր եւ ակռաները՝ առիւծի ակռաներու։</verse>
				<verse number="9">Ունէին զրահներ, որոնք կարծես երկաթէ էին. անոնց թեւերուն ձայնը նման էր բազմաթիւ ձիերու եւ կառքերու ձայնին, երբ պատերազմի կ՚արշաւեն։</verse>
				<verse number="10">Անոնց պոչերը կը նմանէին կարիճի պոչերուն, որոնց ծայրը խայթոց կայ եւ որոնց միջոցաւ իշխանութիւն ունէին մարդիկը հինգ ամիս պատուհասելու։</verse>
				<verse number="11">Անոնք իրենց վրայ թագաւոր ունէին՝ անդունդի հրեշտակը, որուն անունը Եբրայերէն Աբադդոն էր, որ Հայերէնով կը նշանակէ՝ Կորուսիչ։</verse>
				<verse number="12">Առաջին աղէտը ահա անցաւ. ասոր կը յաջորդեն միւս երկու աղէտները։</verse>
				<verse number="13">Յետոյ վեցերորդ հրեշտակը փողը հնչեցուց. եւ լսեցի ձայն մը՝ որ կու գար Աստուծոյ դիմաց գտնուող ոսկիէ զոհասեղանին չորս անկիւններէն։</verse>
				<verse number="14">Ձայնը փող ունեցող վեցերորդ հրեշտակին կ՚ըսէր. «Արձակէ՛ Եփրատ մեծ գետին վրայ կապուած չորս հրեշտակները»։</verse>
				<verse number="15">Եւ արձակուեցան չորս հրեշտակները, որոնք ճիշդ այս ժամուն, օրուան, ամսուան եւ տարուան համար պատրաստ կեցած էին, որպէսզի սպաննեն մարդկութեան մէկ երրորդ մասը։</verse>
				<verse number="16">Եւ իմացայ որ անոնց հեծեալ զօրքերուն թիւը հարիւր հազարներով ու միլիոններով էր։</verse>
				<verse number="17">Տեսիլքիս մէջ տեսած ձիերն ու հեծեալները հագած էին կրակի գոյն, յակինթի գոյն եւ ծծումբի գոյն զրահներ։ Ձիերուն գլուխը առիւծի գլուխի կը նմանէր եւ իրենց բերանէն կրակ, ծուխ եւ ծծումբ կ՚ելլէր։</verse>
				<verse number="18">Անոնց բերանէն ելած այս կրակի, ծուխի եւ ծծումբի հարուածներէն՝ մարդկութեան մէկ երրորդ մասը մեռաւ,</verse>
				<verse number="19">քանի ձիերուն զօրութիւնը իրենց բերանին մէջ էր, ինչպէս նաեւ՝ իրենց պոչերուն։ Անոնց պոչերը օձերու կը նմանէին եւ ունէին գլուխներ, որոնցմով կը պատուհասէին։</verse>
				<verse number="20">Մարդկութեան մնացեալ մասը, որ չսպաննուեցաւ այս հարուածներէն, չապաշխարեց եւ իր կատարած գործերէն ետ չդարձաւ։ Անոնք չդադրեցան երկրպագելէ դեւերուն, ոսկիէ, արծաթէ, անագապղինձէ, քարէ եւ փայտէ կուռքերուն, որոնք ո՛չ կրնան տեսնել, ո՛չ լսել եւ ո՛չ ալ քալել։</verse>
				<verse number="21">Անոնք չապաշխարեցին իրենց կատարած մարդասպանութեան, կախարդութեան, պոռնկութեան եւ գողութեան համար։</verse>
			</chapter>
			<chapter number="10">
				<verse number="1">Ապա տեսայ ուրիշ զօրաւոր հրեշտակ մը, որ երկինքէն կ՚իջնէր՝ ամպի մը մէջ փաթթուած եւ գլխուն՝ ծիրանի գօտի։ Անոր երեսը արեւու կը նմանէր եւ ոտքերը՝ կրակէ սիւներու։</verse>
				<verse number="2">Իր ձեռքին մէջ բացուած գրքոյկ մը ունէր. ան իր աջ ոտքը դրաւ ծովուն վրայ, իսկ ձախը՝ ցամաքին վրայ</verse>
				<verse number="3">եւ բարձրաձայն աղաղակեց, ինչպէս առիւծը կը մռնչէ։ Երբ աղաղակեց՝ եօթը որոտումները թնդացին իրենց ձայներով,</verse>
				<verse number="4">եւ երբ եօթը որոտումները ձայնեցին՝ կ՚ուզէի գրի առնել։ Բայց երկինքէն լսեցի ձայն մը, որ կ՚ըսէր. –Մի՛ արձանագրեր ինչ որ եօթը որոտումները ըսին. գրի մի՛ առներ։</verse>
				<verse number="5">Յետոյ հրեշտակը, որ մէկ ոտքը դրած էր ծովուն վրայ եւ միւսը՝ ցամաքին, իր աջ ձեռքը երկինք բարձրացուց</verse>
				<verse number="6">եւ երդում ըրաւ յաւիտեանս յաւիտենից կենդանի Աստուծոյ անունով, անոր՝ որ ստեղծեց երկինքն ու երկիրը եւ ծովը եւ ինչ որ կայ անոնց մէջ, ու ըսաւ. «Այլեւս ուշացում պիտի չըլլայ։</verse>
				<verse number="7">Երբ եօթներորդ հրեշտակը իր փողը հնչեցնէ, այն ատեն Աստուծոյ ծրագիրը պիտի կատարուի, ինչպէս որ անոր ծառաները՝ մարգարէները աւետեցին։</verse>
				<verse number="8">Ապա այն ձայնը որ լսած էի երկինքէն, դարձեալ ինծի խօսեցաւ եւ ըսաւ. –Գնա՛, ա՛ռ այդ գրքոյկը, որ ծովուն եւ ցամաքին վրայ կանգնած հրեշտակը իր ձեռքին մէջ բացուած ունի։</verse>
				<verse number="9">Ես գացի հրեշտակին մօտ եւ իրմէ խնդրեցի որ ինծի տայ գրքոյկը։ Անիկա ըսաւ ինծի. –Ա՛ռ եւ կե՛ր ասիկա. ստամոքսիդ մէջ լեղի պիտի դառնայ, բայց բերանիդ մէջ մեղրի պէս քաղցր պիտի ըլլայ։</verse>
				<verse number="10">Հրեշտակին ձեռքէն առի բացուած գրքոյկը եւ կերայ։ Բերանիս մէջ մեղրի պէս քաղցրէր, բայց երբ կլլեցի՝ ստամոքսիս մէջ լեղի դարձաւ։</verse>
				<verse number="11">Ապա հրեշտակը ըսաւ ինծի. –Այս մարգարէութիւնը եւս պէտք է յայտնես բազմաթիւ ժողովուրդներու, ազգերու, լեզուներու եւ թագաւորներու։</verse>
			</chapter>
			<chapter number="11">
				<verse number="1">Յետոյինծիտրուեցաւ եղէգ մը, որ չափելիք գաւազանի կը նմանէր։ Հրեշտակը ըսաւ ինծի. –Ե՛լ եւ չափէ Աստուծոյ տաճարն ու զոհասեղանը եւ հաշուէ՛ հոն գտնուող երկրպագողները։</verse>
				<verse number="2">Իսկ գաւիթը, որ տաճարէն դուրս կը գտնուի՝ ձգէ՛, մի՛ չափեր, որովհետեւ անիկա հեթանոսներուն տրուած է, որոնք քառասուներկու ամիս ոտնակոխ պիտի ընեն Սուրբ Քաղաքը։</verse>
				<verse number="3">Ես պիտի պատուիրեմ երկու վկաներուս, որ քուրձ հագած՝ մարգարէանան այդ հազար երկու հարիւր եւ վաթսուն օրերու ընթացքին։</verse>
				<verse number="4">Ասոնք երկու ձիթենիներն ու երկու ճրագներն են, որոնք կը կանգնին երկրի Տիրոջ առջեւ։</verse>
				<verse number="5">Եթէ ոեւէ մէկը ուզէ անոնց վնասել, կրակ պիտի ելլէ անոնց բերանէն ու ոչնչացնէ իրենց թշնամիները. եւ այսպէս պիտի սպաննուին բոլոր անոնք՝ որոնք կ՚ուզեն վնաս հասցնել անոնց։</verse>
				<verse number="6">Երկու վկաները իշխանութիւն ունին երկինքը փակելու, որպէսզի իրենց մարգարէացած ժամանակամիջոցին անձրեւ չտեղայ։ Անոնք իշխանութիւն ունին նաեւ ջուրերուն վրայ՝ զանոնք արիւն դարձնելու, ինչպէս նաեւ երկիրը աղէտներով պատուհասելու՝ քանի՛ անգամ որ ուզեն։</verse>
				<verse number="7">Եւ երբ իրենց վկայութեան ժամանակաշրջանը աւարտի, այն ատեն անդունդէն ելլող գազանը պիտի պատերազմի իրենց դէմ, պիտի յաղթէ անոնց եւ սպաննէ զանոնք։</verse>
				<verse number="8">Անոնց մարմինները փռուած պիտի մնան հրապարակին վրայ այն մեծ քաղաքին՝ ուր իրենց Տէրը խաչուեցաւ եւ որ խորհրդանշական անունով Սոդոմ եւ Եգիպտոս կը կոչուի։</verse>
				<verse number="9">Բոլոր ցեղերէն, ժողովուրդներէն, լեզուներէն եւ ազգերէն մարդիկ՝ երեքուկէս օր անոնց դիակները պիտի տեսնեն եւ թոյլ պիտի չտան որ անոնց դիակները գերեզմաններու մէջ դրուին։</verse>
				<verse number="10">Երկրի վրայ ապրողները անոնց մահուան համար պիտի ուրախանան եւ ցնծան, մինչեւ իսկ նուէրներ պիտի տան իրարու, որովհետեւ այս երկու մարգարէները շատ չարչարեցին երկրի բնակիչները։</verse>
				<verse number="11">Երեքուկէս օր ետք՝ անոնց մէջ մտաւ կեանք տուող Հոգին, որ Աստուծմէ կու գայ, եւ երկու վկաները ելան ու ոտքի կանգնեցան։ Եւ ահ ու սարսափ ինկաւ բոլոր տեսնողներուն վրայ։</verse>
				<verse number="12">Յետոյ երկու մարգարէները երկինքէն ուժգին ձայն մը լսեցին, որ իրենց կ՚ըսէր. «Ելէ՛ք, հո՛ս եկէք»։ Անոնք ամպերու մէջ երկինք բարձրացան, մինչ իրենց թշնամիները կը դիտէին զիրենք։</verse>
				<verse number="13">Նոյն պահուն զօրաւոր երկրաշարժ մը տեղի ունեցաւ եւ քաղաքին մէկ տասներորդ մասը կործանեցաւ. այս երկրաշարժէն մահացան եօթը հազար հոգի։ Մեծ սարսափ մը պատեց մնացեալները, որոնք երկնաւոր Աստուծոյ փառք կու տային։</verse>
				<verse number="14">Երկրորդ աղէտն ալ ահա անցաւ։ Երրորդը շուտով կու գայ։</verse>
				<verse number="15">Երբ եօթներորդ հրեշտակը փողը հնչեցուց, երկինքի մէջ ուժգին ձայներ լսուեցան, որոնք կ՚ըսէին. «Այլեւս ամբողջ աշխարհի թագաւորութիւնը կը պատկանի մեր Տիրոջ եւ իր Օծեալին, որ պիտի թագաւորէ յաւիտեանս յաւիտենից»։</verse>
				<verse number="16">Քսանչորս երէցները, որոնք իրենց գահերուն վրայ նստած էին Աստուծոյ դիմաց, իրենց երեսին վրայ գետին իյնալով՝ երկրպագեցին Աստուծոյ</verse>
				<verse number="17">եւ ըսին.– «Ամենակա՛լ Տէր Աստուած, դուն որ Է–ն ես եւ միշտ էիր. շնորհակալութի՜ւն քեզի, որ մեծ զօրութիւնդ առիր եւ թագաւորեցիր։</verse>
				<verse number="18">Ազգերը զայրացան, սակայն հասաւ բարկութիւնդ եւ մեռելները դատելու ժամանակը. հասաւ ժամանակը՝ վարձատրելու ծառաներդ՝ մարգարէները եւ քու ընտրեալներդ, եւ անոնք՝ որոնք կ՚ակնածին քեզմէ, մեծ ու փոքր։ Հասաւ ժամանակը կորուստի մատնելու անոնք՝ որոնք երկիրը կ՚ապականեն»։</verse>
				<verse number="19">Եւ ահա երկինքի մէջ Աստուծոյ տաճարը բացուեցաւ ու հոն երեւցաւ Աստուծոյ Ուխտին Տապանակը։ Եղան փայլատակումներ, ձայներ, որոտումներ, երկրաշարժ եւ սաստիկ կարկուտ։</verse>
			</chapter>
			<chapter number="12">
				<verse number="1">Եւ ապա մեծ նշան մը երեւցաւ երկինքի մէջ։ Տեսնուեցաւ կին մը, որ արեւը հագած էր, լուսինը առած իր ոտքերուն տակ, եւ գլխուն ունէր տասներկու աստղերով պսակ մը։</verse>
				<verse number="2">Անիկա յղի էր եւ երկունքի ճիչեր կ՚արձակէր ու ծնանելու մօտ ըլլալուն՝ սաստիկ ցաւեր կը քաշէր։</verse>
				<verse number="3">Ուրիշ նշան մըն ալ երեւցաւ երկինքի մէջ։ Տեսնուեցաւ հրեղէն մեծ վիշապ մը, որ եօթը գլուխ եւ տասը եղջիւր ունէր եւ թագ մը՝ իւրաքանչիւր գլխուն վրայ։</verse>
				<verse number="4">Իր պոչով կը քաշէր կը տանէր երկինքի աստղերուն մէկ երրորդ մասը, որ նետեց երկրի վրայ։ Անիկա ծնանելու մօտ եղող կնոջ դիմաց կանգնեցաւ, որպէսզի երբ կինը զաւակը ծնի՝ կլլէ զայն։</verse>
				<verse number="5">Կինը արու զաւակ մը ծնաւ, որ սահմանուած էր հովուելու բոլոր ազգերը՝ երկաթէ մականով։ Բայց կնոջ զաւակը յափշտակուելով տարուեցաւ Աստուծոյ եւ անոր գահին մօտ։</verse>
				<verse number="6">Կինը անապատ փախաւ, ուր իրեն համար տեղ պատրաստուած էր Աստուծոյ կողմէ, որպէսզի հոն կերակրուի հազար երկու հարիւր վաթսուն օրեր։</verse>
				<verse number="7">Եւ պատերազմ տեղի ունեցաւ երկինքի մէջ։ Միքայէլ եւ իր հրեշտակները կռուեցան վիշապին դէմ, որ իր կարգին իր հրեշտակներով կը պատերազմէր։</verse>
				<verse number="8">Բայց վիշապը եւ իր հրեշտակները պարտուեցան։ Այլեւս իրենց համար տեղ չմնաց երկինքի մէջ։</verse>
				<verse number="9">Մեծ վիշապը, այն առաջին օձը, որ Բանսարկու եւ Սատանայ կը կոչուի եւ որ ամբողջ աշխարհը մոլորեցուց, երկիր ձգուեցաւ։ Անոր հրեշտակներն ալ միասին վար ձգուեցան։</verse>
				<verse number="10">Եւ երկինքի մէջ ուժեղ ձայն մը լսեցի, որ կ՚ըսէր. «Հիմա հասաւ մեր Աստուծոյն փրկութիւնը, զօրութիւնը եւ արքայութիւնը. հասաւ իր Օծեալին իշխանութիւնը. որովհետեւ ինկաւ մեր եղբայրներուն չարախօսը, ան՝ որ գիշեր–ցերեկ Աստուծոյ դիմաց չարախօսութիւն կ՚ընէր անոնց դէմ։</verse>
				<verse number="11">Մեր եղբայրները անոր վրայ յաղթանակ տարին Գառնուկին արիւնով եւ իրենց տուած վկայու–թեամբ, որովհետեւ անտեսեցին իրենց կեանքը եւ յանձն առին մահը։</verse>
				<verse number="12">Այս պատճառով՝ ուրախացէ՛ք, ո՜վ երկինք, եւ դուք բոլորդ՝ որ հոն կը բնակիք։ Վա՜յ ձեզի, երկի՛ր ու ծով, որովհետեւ Բանսարկուն ձեր մէջ ինկաւ. անիկա զայրոյթով լեցուած է՝ գիտնալով որ կարճ ժամանակ մը ունի։</verse>
				<verse number="13">Երբ վիշապը տեսաւ թէ ինք երկիր ձգուեցաւ, սկսաւ հետապնդել այն կինը որ արու զաւակ մը ծնաւ։</verse>
				<verse number="14">Կնոջ տրուեցան մեծ արծիւի մը երկու թեւերը, որպէսզի թռչի անապատին մէջ իր տեղը, ուր պիտի կերակրուէր որոշ ժամանակ մը, երեքուկէս տարի, օձին ներկայութենէն հեռու։</verse>
				<verse number="15">Ապա օձը իր բերանէն հեղեղի պէս ջուր թափեց կնոջ ետեւէն, որպէսզի հոսանքը առնէ տանի զայն։</verse>
				<verse number="16">Բայց երկինքը օգնեց կնոջ. երկիրը բացաւ իր բերանը եւ կլլեց այն ջուրը, որ վիշապը թափած էր իր բերանէն։</verse>
				<verse number="17">Վիշապը զայրացաւ կնոջ դէմեւգնացպատերազմելու անոր միւս զաւակներուն դէմ, որոնք Աստուծոյ պատուիրանին կը հնազանդէին եւ Յիսուսի համար իրենց վկայութիւնը կու տային։</verse>
				<verse number="18">Եւ վիշապը կանգնեցաւ ծովու աւազին վրայ։</verse>
			</chapter>
			<chapter number="13">
				<verse number="1">Ապա տեսայ որ ծովէն գազան մը կ՚ելլէր, որ եօթը գլուխ եւ տասը եղջիւր ունէր, իւրաքանչիւր եղջիւրին վրայ՝ թագ մը եւ իւրաքանչիւր գլխուն վրայ՝ հայհոյալից անուն մը։</verse>
				<verse number="2">Գազանը որ տեսայ՝ յովազի կը նմանէր, ոտքերը՝ արջի ոտքերուն, բերանը՝ առիւծի բերանին։ Վիշապը անոր տուաւ իր զօրութիւնը, իր գահը եւ մեծ իշխանութիւնը։</verse>
				<verse number="3">Գազանին գլուխներէն մէկը կարծես թէ մահացու կերպով վիրաւորուած էր, սակայն անոր մահացու վէրքը բուժուեցաւ։ Ամբողջ երկիրը զարմացաւ ու հետեւեցաւ գազանին</verse>
				<verse number="4">եւ երկրպագեց վիշապին, որ իր իշխանութիւնը տուած էր գազանին, ու երկրպագեց նաեւ գազանին, ըսելով. «Ո՞վ կայ նման այս գազանին, ո՞վ կրնայ կռուիլ անոր դէմ»։</verse>
				<verse number="5">Եւ անոր խօսելու լեզու տրուեցաւ՝ մեծ–մեծ խօսքեր եւ հայհոյութիւններ ընելու համար։ Անոր գործելու իշխանութիւն տրուեցաւ քառասուներկու ամսուան համար։</verse>
				<verse number="6">Անիկա բերանը բացաւ՝ Աստուծոյ դէմ հայհոյութիւններ ընելով, եւ հայհոյեց անոր անունին, բնակարանին եւ երկինքի բնակիչներուն։</verse>
				<verse number="7">Անոր արտօնուեցաւ պատերազմիլ Աստուծոյ ընտրեալներուն դէմ եւ պարտութեան մատնել զանոնք։ Նաեւ իշխանութիւն տրուեցաւ բոլոր ցեղերուն, ժողովուրդներուն, լեզուներուն եւ ազգերուն վրայ։</verse>
				<verse number="8">Եւ անոր պիտի երկրպագեն երկրի բոլոր բնակիչները, անոնք՝ որոնց անունը աշխարհի ստեղծագործութենէն սկսեալ չէ գրուած մորթուած Գառնուկին պատկանող կեանքի գիրքին մէջ։</verse>
				<verse number="9">Ով որ ականջ ունի՝ թող լսէ։</verse>
				<verse number="10">Ով որ գերութեան տարուելիք է՝ գերութեան պիտի երթայ եւ ով որ սուրով սպաննուելիք է՝ սուրով պիտի սպաննուի։ Ահա հո՛ս է Աստուծոյ ընտրեալներուն համբերութիւնը եւ հաւատքը։</verse>
				<verse number="11">Յետոյ տեսայ ուրիշ գազան մը, որ կ՚ելլէր երկրէն։ Անիկա գառնուկի եղջիւրներուն նման երկու եղջիւրներ ունէր եւ վիշապի նման կը խօսէր։</verse>
				<verse number="12">Անիկա առաջին գազանին ամբողջ իշխանութիւնը ի գործ կը դնէր անոր դիմաց եւ կը ստիպէր որ երկիրը եւ անոր բոլոր բնակիչները երկրպագեն առաջին գազանին, որուն մահացու վէրքը բուժուեցաւ։</verse>
				<verse number="13">Այս երկրորդ գազանը բազմաթիւ հրաշքներ գործեց եւ մինչեւ իսկ երկինքէն կրակ իջեցուց երկիր՝ մարդոց աչքերուն առջեւ։</verse>
				<verse number="14">Անիկա իր կատարած հրաշքներով երկրի բոլոր բնակիչները մոլորեցուց առաջին գազանին դիմաց, անոնց ըսելով՝ որ կանգնեն արձանը գազանին, որ սուրով վիրաւորուեցաւ, բայց բուժուեցաւ։</verse>
				<verse number="15">Եւ անոր իշխանութիւն տրուեցաւ գազանին արձանին շունչ տալու, որպէսզի արձանը խօսի, եւ ով որ չերկրպագէ գազանին արձանին՝ սպաննէ զայն։</verse>
				<verse number="16">Գազանը կը ստիպէր որ բոլորն ալ՝ փոքր թէ մեծ, հարուստ թէ աղքատ, ազատ թէ ծառայ՝ իրենց աջ ձեռքին եւ ճակատին վրայ դրոշմ դնեն։</verse>
				<verse number="17">Եւ ոչ ոք կարենայ գնել կամ ծախել՝ եթէ չունենայ այդ դրոշմը, այսինքն՝ գազանին անունը եւ կամ անոր անունին տառերուն թիւերուն համապատասխան գումարը։</verse>
				<verse number="18">Հո՛ս է ահա իմաստութիւնը. ով որ խելացի է՝ թող գումարէ գազանին անունին թիւերը, որ մարդու մը անունին թիւերուն գումարն է։ Անոր անունին թիւը վեցհարիւր վաթսունվեց է։</verse>
			</chapter>
			<chapter number="14">
				<verse number="1">Յետոյ նայեցայ եւ տեսայ՝ որ Գառնուկը կանգնած էր Սիոն լերան վրայ, եւ իրեն հետ կային հարիւր քառասունչորս հազար հոգի, որոնց ճակատներուն վրայ գրուած էր իր եւ իր Հօր անունը ։</verse>
				<verse number="2">Երկինքէն ձայն մը լսեցի, որ կը նմանէր առատ ջուրերու կամ ուժգին որոտումի ձայնին։ Ձայնը կը հնչէր երաժշտութեան մը պէս, որ քնարահարները կը նուագեն իրենց քնարներուն վրայ։</verse>
				<verse number="3">Անոնք գահին, չորս կենդանիներուն եւ երէցներուն դիմաց կ՚երգէին նոր երգ մը, որ ո՛չ ոք կրնար սորվիլ, բացի հարիւր քառասունչորս հազար հոգիէն, որոնք փրկուած էին երկրի բնակիչներու մէջէն։</verse>
				<verse number="4">Ասոնք այն մարդիկն են՝ որոնք չխառնակուեցան կիներու հետ. անոնք կոյս են։ Անոնք կը հետեւին Գառնուկին, ո՛ւր որ երթայ անիկա։ Անոնք մարդոց մէջէն փրկուեցան իբրեւ երախայրիք՝ ընծայուած Աստուծոյ եւ Գառնուկին.</verse>
				<verse number="5">ասոնք բնաւ սուտ չխօսեցան, անբիծ են։</verse>
				<verse number="6">Յետոյ երկինքի բարձունքին թռչող ուրիշ հրեշտակ մը տեսայ, որ յաւիտենական աւետիս մը ունէր քարոզելու երկրի վրայ բնակող բոլոր ազգերուն ու ցեղերուն, լեզուներուն ու ժողովուրդներուն։</verse>
				<verse number="7">Անիկա բարձրաձայն կ՚ըսէր. «Վախցէ՛ք Աստուծմէ եւ փա՛ռք տուէք անոր, որովհետեւ հասաւ ժամանակը որ անիկա դատէ մարդկութիւնը։ Երկրպագեցէ՛ք երկինքի, երկրի, ծովուն եւ ջուրի աղբիւրներու Արարիչին»։</verse>
				<verse number="8">Այս հրեշտակին կը հետեւէր երկրորդ հրեշտակ մը, որ կ՚ըսէր. «Ինկաւ, ինկա՜ւ մեծ Բաբելոնը, ան՝ որ իր պոռնկութեան բարկ գինիէն արբեցուց բոլոր ժողովուրդները»։</verse>
				<verse number="9">Երրորդ հրեշտակ մըն ալ կը հետեւէր անոնց եւ բարձրաձայն կ՚ըսէր. «Ով որ կ՚երկրպագէ գազանին եւ անոր արձանին, կամ ով որ անոր դրոշմը կ՚առնէ իր ճակատին կամ ձեռքին վրայ,</verse>
				<verse number="10">անիկա Աստուծոյ բարկութեան գինին պիտի խմէ. այն անխառն գինին, որ լեցուեցաւ Աստուծոյ բարկութեան բաժակին մէջ. անիկա պիտի տանջուի կրակով եւ ծծումբով՝ Աստուծոյ սուրբ հրեշտակներուն եւ Գառնուկին դիմաց։</verse>
				<verse number="11">Անոնց տանջանքին ծուխը յաւիտեանս յաւիտենից պիտի ելլէ։ Գիշեր ու ցերեկ հանգիստ պիտի չունենան անոնք՝ որոնք երկրպագեցին գազանին ու անոր արձանին եւ անոր անունին դրոշմը կրեցին։</verse>
				<verse number="12">Ահա հո՛ս է համբերութիւնը Աստուծոյ ընտրեալներուն, որոնք կը պահեն Աստուծոյ պատուիրանները եւ Յիսուսի հանդէպ իրենց հաւատքը»։</verse>
				<verse number="13">Ապա երկինքէն ձայն մը լսեցի, որ ինծի կ՚ըսէր. –Գրէ՛ ըսածս. «Երանի՜ այն մեռելներուն, որոնք այժմէն սկսեալ կը ննջեն՝ Տիրոջ հնազանդ ըլլալով։ Այո՛,– կ՚ըսէ Հոգին,– որովհետեւ անոնք հանգստացան իրենց աշխատանքէն, եւ իրենց գործերը կը վկայեն իրենց մասին»։</verse>
				<verse number="14">Յետոյ տեսայ ճերմակ ամպ մը, որուն վրայ Մարդու Որդիի նմանող մէկը նստած էր։ Անիկա իր գլխուն ունէր ոսկի պսակ մը եւ ձեռքին՝ սուր գերանդի մը։</verse>
				<verse number="15">Երկինքի մէջ գտնուող տաճարէն ելաւ ուրիշ հրեշտակ մը, որ բարձրաձայն աղաղակեցամպին վրայ նստողին, ըսելով. «Ղրկէ՛ գերանդիդ եւ հնձէ՛, որովհետեւ հնձելու ժամանակը հասաւ եւ երկրի հունձքը պատրաստ է»։</verse>
				<verse number="16">Ան որ ամպին վրայ նստած էր, իր գերանդին ձգեց երկրի վրայ եւ հնձեց երկրի բոլոր բնակիչները։</verse>
				<verse number="17">Ուրիշ հրեշտակ մը եւս դուրս եկաւ երկինքի մէջ գտնուող տաճարէն. ասիկա ալ սուր գերանդի մը ունէր։</verse>
				<verse number="18">Յետոյ ուրիշ հրեշտակ մը, որ կրակին վրայ իշխանութիւն ունէր, զոհասեղանէն դուրս ելաւ եւ բարձրաձայն աղաղակեց սուր գերանդի ունեցող հրեշտակին, ըսելով. «Ղրկէ՛ սուր գերանդիդ եւ քաղէ՛ երկրի այգիին ողկոյզները, որովհետեւ խաղողը հասունցած է»։</verse>
				<verse number="19">Հրեշտակը իր գերանդին ձգեց երկրի վրայ եւ քաղեց խաղողը ու նետեց Աստուծոյ բարկութեան մեծ հնձանին մէջ։</verse>
				<verse number="20">Խաղողը կոխուեցաւ քաղաքէն դուրս, եւ հնձանէն արիւն հոսեցաւ եւ բարձրացաւ մինչեւ ձիերու սանձը, շուրջ երեք հարիւր քիլոմեթր տարածութեան վրայ։</verse>
			</chapter>
			<chapter number="15">
				<verse number="1">Յետոյերկինքիմէջ տեսայմեծեւզարմանալի ուրիշ նշան մը։ Եօթը հրեշտակներ տեսայ, որոնք ունէին վերջին եօթը պատուհասները, որոնցմով պիտի աւարտէր Աստուծոյ բարկութիւնը։</verse>
				<verse number="2">Տեսայ կրակով խառն ապակիէ ծովու նմանութեամբ տարածութիւն մը։ Անոնք որոնք յաղթեցին գազանին եւ անոր արձանին, անոր՝ որուն անունին գումարը թիւով գրուած էր, կեցած էին ապակեղէն ծովուն վրայ՝ Աստուծոյ տուած քնարները բռնած։</verse>
				<verse number="3">Անոնք Աստուծոյ ծառային՝ Մովսէսի երգը կ՚երգէին, ինչպէս նաեւ կ՚երգէին Գառնուկին երգը, ըսելով.– «Ամենակա՛լ Տէր Աստուած, մե՜ծ են գործերդ եւ սքանչելի. ո՜վ թագաւոր բոլոր ազգերու, արդար եւ ճշմարիտ են քու ճամբաներդ։</verse>
				<verse number="4">Ո՞վ պիտի չվախնայ քեզմէ, Տէ՛ր, եւ չփառաւորէ քու սուրբ անունդ. քանի դո՛ւն միայն սուրբ ես։ Բոլոր ազգերը պիտի գան եւ երկրպագեն քեզի, որովհետեւ յայտնուեցան արդար գործերդ»։</verse>
				<verse number="5">Ասկէ ետք տեսայ որ բացուեցաւ երկինքի տաճարը, ուր կր գտնուի վկայութեան խորանը։</verse>
				<verse number="6">Եօթը հրեշտակները, որոնք եօթը պատուհասները ունէին, տաճարէն դուրս ելան՝ մաքուր ու փայլուն կտաւէ շապիկ հագած եւ իրենց կուրծքերուն ոսկեղէն գօտիներ կապած։</verse>
				<verse number="7">Չորս կենդանիներէն մէկը եօթը հրեշտակներուն եօթը ոսկեայ անօթներ տուաւ, որոնք լեցուն են յաւիտեանս յաւիտենից կենդանի եղող Աստուծոյ բարկութեամբ։</verse>
				<verse number="8">Տաճարը լեցուեցաւ Աստուծոյ փառքին եւ զօրութեան ծուխով, եւ ո՛չ ոք կրնար տաճար մտնել՝ եօթը հրեշտակներուն բերած եօթը պատուհասները չաւարտած։</verse>
			</chapter>
			<chapter number="16">
				<verse number="1">Յետոյ տաճարին մէջէն զօրաւոր ձայն մը լսեցի, որ եօթը հրեշտակներուն կ՚ըսէր. «Գացէք եւ Աստուծոյ բարկութեան եօթը անօթները պարպեցէք երկրի վրայ»։</verse>
				<verse number="2">Առաջին հրեշտակը գնաց եւ իր անօթին պարունակութիւնը թափեց երկրի վրայ։ Անոնք որոնք գազանին կնիքը ունէին կամ երկրպագած էին անոր արձանին, ծածկուեցան գէշ եւ մորմոքող պալարներով։</verse>
				<verse number="3">Երկրորդ հրեշտակը իր անօթը պարպեց ծովուն վրայ. ծովուն ջուրը մեռելի մը արիւնին նման լերդացաւ եւ հոն գտնուող բոլոր ապրող արարածները սատկեցան։</verse>
				<verse number="4">Երրորդ հրեշտակը իր անօթը պարպեց գետերուն եւ ջուրի աղբիւրներուն վրայ, եւ անոնք արիւն դարձան։</verse>
				<verse number="5">Եւ լսեցի որ ջուրերուն վրայ իշխանութիւն ունեցող հրեշտակը կ՚ըսէր. «Արդար ես դուն, որ ես եւ էիր, դուն՝ Սուրբդ, քանի այսպէս դատաստան ըրիր։</verse>
				<verse number="6">Որովհետեւ անոնց՝ որոնք Աստուծոյ ընտրեալներուն եւ մարգարէներուն արիւնը թափեցին, խմել տուիր բան մը՝ որուն արժանի են»։</verse>
				<verse number="7">Յետոյ զոհասեղանէն լսեցի ձայն մը, որ կ՚ըսէր. «Այո՛, ո՜վ ամենակալ Տէր Աստուած, արդար եւ ճշմարիտ են վճիռներդ»։</verse>
				<verse number="8">Չորրորդ հրեշտակը իր անօթին պարունակութիւնը թափեց արեւուն վրայ. եւ արեւուն արտօնութիւն տրուեցաւ մարդիկը խանձելու։</verse>
				<verse number="9">Սաստիկ տաք եղաւ եւ մարդիկ այրեցան եւ հայհոյեցին Աստուծոյ, որ իշխանութիւն ունի այս պատուհասներուն վրայ. եւ սակայն չապաշխարեցին եւ փառք չտուին Աստուծոյ։</verse>
				<verse number="10">Հինգերորդ հրեշտակը իր անօթը պարպեց գազանին գահին վրայ, եւ անոր թագաւորութիւնը խաւար դարձաւ. մարդիկ ցաւէն իրենց լեզուները կը խածնէին,</verse>
				<verse number="11">իրենց ցաւէն ու վէրքերուն կոտտանքէն կը հայհոյէին երկինքի Աստուծոյն եւ սակայն չապաշխարեցին իրենց գործերէն։</verse>
				<verse number="12">Վեցերորդ հրեշտակը իր անօթը պարպեց Եփրատ մեծ գետին վրայ, եւ անոր ջուրերը ցամքեցան, որպէսզի արեւելքի թագաւորներուն համար ճամբայ պատրաստուի։</verse>
				<verse number="13">Եւ տեսայ որ վիշապին բերանէն, գազանին բերանէն եւ սուտ մարգարէին բերանէն գորտերու նմանող անմաքուր երեք ոգիներ կ՚ելլէին։</verse>
				<verse number="14">Անոնք դիւային ոգիներ էին, որոնք հրաշքներ կը գործէին եւ կ՚երթային երկրի բոլոր թագաւորներուն՝ պատերազմի հաւաքելու զանոնք, ամենակալ Տիրոջ մեծ օրուան համար։ Որովհետեւ այսպէս ըսաւ Տէրը.</verse>
				<verse number="15">«Ահա ես գողի պէս կու գամ։ Երանի՜ անոնց՝ որոնք արթուն կը մնան եւ իրենց հագուստները կը պահեն, որպէսզի մերկ չշրջին եւ իրենց ամօթոյքը չերեւի»։</verse>
				<verse number="16">Ապա ոգիները թագաւորները հաւաքեցին տեղ մը, որ Եբրայերէնով Արմագեդոն կը կոչուի։</verse>
				<verse number="17">Եօթներորդ հրեշտակը իր անօթին պարունակութիւնը թափեց օդին մէջ, եւ երկինքի տաճարէն ու գահէն բարձր ձայն մը եկաւ, որ կ՚ըսէր. «Եղա՛ւ»։</verse>
				<verse number="18">Եւ ահա փայլատակումներ, ձայներ ու որոտումներ եղան. եւ ա՛յնքան զօրաւոր երկրաշարժ մը՝ որուն նմանը չէր եղած երկրի վրայ մարդուն ստեղծուելէն ի վեր. այդքան զօրաւոր երկրաշարժ չէր պատահած։</verse>
				<verse number="19">Մեծ քաղաքը երեք մասի բաժնուեցաւ, եւ բոլոր երկիրներու քաղաքները կործանեցան։ Աստուած յիշեց մեծ Բաբելոնը եւ անոր տուաւ իր սաստիկ ցասումի գինիին բաժակէն, որ խմէ։</verse>
				<verse number="20">Բոլոր կղզիները կորսուեցան եւ լեռները անյայտացան մէջտեղէն։</verse>
				<verse number="21">Երկինքէն աներեւակայելի մեծութեամբ կարկուտ տեղաց մարդոց վրայ։ Եւ մարդիկ Աստուծոյ հայհոյեցին երկինքէն տեղացող այս կարկուտի պատուհասին համար, քանի ահաւոր եւ սաստիկ էր պատուհասը։</verse>
			</chapter>
			<chapter number="17">
				<verse number="1">Եօթը անօթները ունեցող հրեշտակներէն մէկը ինծի եկաւ, խօսեցաւ հետս եւ ըսաւ. – Հո՛ս եկուր, եւ ես քեզի ցոյց պիտի տամ այն դատապարտութիւնը, որուն պիտի ենթարկեմ հռչակաւոր պոռնիկը, այն քաղաքը՝ որ շատ ջուրերու վրայ կը նստի։</verse>
				<verse number="2">Երկրի թագաւորները պոռնկութիւն ըրին անոր հետ եւ երկրի բնակիչները անոր պոռնկութեան գինիով գինովցան։</verse>
				<verse number="3">Հրեշտակը հոգիով վերացուց զիս ու տարաւ անապատ, ուր տեսայ կին մը, որ նստած էր կարմիր գազանի մը վրայ, որ ծածկուած էր հայհոյալից անուններով։ Գազանը, որ տեսայ, եօթը գլուխ եւ տասը եղջիւր ունէր։</verse>
				<verse number="4">Կինը ծիրանի եւ կարմիր հագուստ հագած էր եւ զարդարուած ոսկիով, մարգարիտներով եւ թանկագին քարերով։ Ձեռքին ունէր ոսկիէ գաւաթ մը, որ լեցուն էր գարշելի բաներով, պոռնկութեան աղտոտութիւններով։</verse>
				<verse number="5">Անոր ճակատին գրուած էր խորհրդաւոր անուն մը – «Մեծ Բաբելոն, մայր պոռնիկներու եւ երկրի գարշելիքներուն»։</verse>
				<verse number="6">Տեսայ որ այդ կինը գինովցած էր Աստուծոյ ընտրեալներուն եւ Յիսուսի վկաներուն արիւնով։ Երբ զայն տեսայ՝ շատ զարմացայ։</verse>
				<verse number="7">Հրեշտակը ինծի ըսաւ. –Ինչո՞ւ զարմացար. քեզի պիտի ըսեմ իմաստը կնոջ եւ զայն կրող գազանին, որ եօթը գլուխ ու տասը եղջիւր ունի։</verse>
				<verse number="8">Գազանը որ տեսար՝ կ՚ապրէր, բայց այլեւս չ՚ապրիր. անիկա անդունդէն պիտի ելլէ՝ իր կորուստին երթալու համար։ Բոլոր անոնք որ երկրի վրայ կ՚ապրին եւ որոնց անունները աշխարհի սկիզբէն ի վեր չէին գրուած կեանքի գիրքին մէջ՝ պիտի զարմանան, տեսնելով գազանը որ կ՚ապրէր, բայց այլեւս չ՚ապրիր, եւ սակայն մօտ է վերստին յայտնուելու։</verse>
				<verse number="9">Հո՛ս է ահա, որ իմաստութիւն ունեցող միտք պէտք է։ Եօթը գլուխները եօթը լեռներ են, որոնց վրայ կինը նստած է։ Անոնք միաժամանակ եօթը թագաւորներ են։</verse>
				<verse number="10">Այս եօթը թագաւորներէն հինգը ինկան, մէկը ներկայիս կ՚ապրի, իսկ միւսը տակաւին չէ եկած։ Երբ գայ, միայն կարճ ժամանակ մը պիտի իշխէ։</verse>
				<verse number="11">Եւ այն գազանը որ կ՚ապրէր, բայց այլեւս չ՚ապրիր, ութերորդ թագաւորն է, որ առաջին եօթէն մէկն է եւ որ իր կորուստին կը դիմէ։</verse>
				<verse number="12">Տասը եղջիւրները որ տեսար, տասը թագաւորներ են, որոնք տակաւին չեն թագաւորեր, բայց իշխանութիւն պիտի ստանան եւ մէկ ժամուան համար թագաւորեն գազանին հետ։</verse>
				<verse number="13">Անոնք միակամ են եւ իրենց զօրութիւնն ու իշխանութիւնը գազանին կու տան։</verse>
				<verse number="14">Անոնք Գառնուկին դէմ պիտի պատերազմին, բայց Գառնուկը պիտի յաղթէ անոնց, որովհետեւ ի՛նքն է տէրերուն Տէրը եւ թագաւորներուն Թագաւորը. իր կողքին պատերազմողները կանչուածներն են, ընտրեալները եւ հաւատարիմները։</verse>
				<verse number="15">Հրեշտակը նաեւ ինծի ըսաւ. –Այս ջուրերը որ կը տեսնես եւ ուր պոռնիկը կը նստի՝ ժողովուրդներն են, բազմութիւնները, ազգերն ու լեզուները։</verse>
				<verse number="16">Եւ գազանին տասը եղջիւրները որ տեսար՝ անոնք պիտի ատեն պոռնիկը, պիտի ամայացնեն զայն ու մերկացնեն, պիտի ուտեն անոր միսերը եւ մնացորդը այրեն կրակով։</verse>
				<verse number="17">Որովհետեւ Աստուած անոնց միտքին մէջ դրաւ՝ որ անոր կամքը կատարեն, այսինքն՝ միակամ ըլլան եւ գազանին տան իրենց թագաւորութիւնը, մինչեւ որ Աստուծոյ խօսքերը իրականանան։</verse>
				<verse number="18">Եւ այն կինը որ տեսար՝ մեծ քաղաքն է, որ երկրի թագաւորներուն վրայ կը թագաւորէ։</verse>
			</chapter>
			<chapter number="18">
				<verse number="1">Ասկէ ետք տեսայ ուրիշ հրեշտակ մը, որ երկինքէն կ՚իջնէր. անիկա մեծ իշխանութիւն ունէր, եւ իր փառքէն երկիրը լուսաւորուեցաւ։</verse>
				<verse number="2">Հրեշտակը հզօր ձայնով աղաղակեց.– «Ինկա՛ւ, ինկա՜ւ մեծ Բաբելոնը, եւ բնակավայր եղաւ դեւերու եւ արգելարան՝ ամէն տեսակի պիղծ ոգիներու. բանտ եղաւ բոլոր անմաքուր թռչուններուն եւ անմաքուր ու ատելի գազաններուն։</verse>
				<verse number="3">Որովհետեւ բոլոր ազգերը անոր պոռնկութեան բարկ գինիէն արբեցան եւ երկրի թագաւորները անոր հետ պոռնկութիւն ըրին. այս աշխարհի վաճառականները անոր անչափ զեղխութենէն անհամեմատ հարստացան»։</verse>
				<verse number="4">Ապա երկինքէն ուրիշ ձայն մը լսեցի, որ կ՚ըսէր.– «Դո՛ւրս ելէք այդ քաղաքէն, ո՜վ իմ ժողովուրդս, որպէսզի չըլլայ թէ մասնակից ըլլաք անոր մեղքերուն, որպէսզի չըլլայ թէ դուք ալ ընդունիք անոր պատիժը։</verse>
				<verse number="5">Որովհետեւ անոր մեղքերը մինչեւ երկինք դիզուեցան. Աստուած յիշեց անոր ամբարիշտ գործերը։</verse>
				<verse number="6">Արդ, դուք ալ Բաբելոնին հատուցէք այնպէս՝ ինչպէս ինք վարուեցաւ ձեզի հետ, կրկնապատիկը տալով անոր՝ իր գործերուն փոխարէն։ Այն բաժակը որ պատրաստեց ձեզի համար՝ լեցուցէ՛ք զայն կրկնապատիկ սաստկութեամբ։</verse>
				<verse number="7">Այնքան՝ որքան ինքզինք փառաւորեց եւ զեղխութեամբ ապրեցաւ՝ նոյնքան իրեն սուգ ու տանջանք հատուցէք, քանի կ՚ըսէր ինքնիրեն.– “Միշտ թագուհի պիտի մնամ, ես այրի չեմ եւ սուգ բնաւ պիտի չտեսնեմ”։</verse>
				<verse number="8">Այս պատճառով՝ մէկ օրուան մէջ անոր վրայ պատուհասներ պիտի գան, ե՛ւ մահ ե՛ւ սուգ ե՛ւ սով, ու պիտի հրկիզուի կրակով, որովհետեւ հզօր է Տէր Աստուածը, որ զայն կը դատէ»։</verse>
				<verse number="9">Աշխարհի թագաւորները, որոնք անոր հետ պոռնկութիւն ըրին ու զուարճացան, պիտի ողբան, լաց ու կոծ ընեն, երբ տեսնեն անոր հրկիզման ծուխը։</verse>
				<verse number="10">Անոր տանջանքին վախէն հեռու պիտի կանգնին եւ ըսեն.– «Վա՜յ, վա՜յ քեզի, մե՛ծ քաղաք, դո՛ւն, Բաբելո՛ն, հզօ՛ր քաղաք, մէկ ժամուան մէջ եկաւ հասաւ դատաստանդ։</verse>
				<verse number="11">Աշխարհի վաճառականներն ալ պիտի ողբան ու սգան քու վրադ, որովհետեւ ալ ո՛չ ոք պիտի գնէ անոնց ապրանքը.–</verse>
				<verse number="12">ոսկին, արծաթը, թանկագին քարերն ու մարգարիտները, բեհեզն ու ծիրանին, ոսկեթել կերպասը եւ կամ որդան կարմիրը, ամէն տեսակի խնկաբոյր փայտեր եւ փղոսկրեայ անօթ, ազնիւ փայտէ ամաններ, ինչպէս նաեւ պղնձեայ ու երկաթեայ, եւ մարմարեայ անօթներ։</verse>
				<verse number="13">Ասկէ ետք ո՛չ ոք պիտի գնէ կինամոն, համեմ, խունկ, անուշահոտ, կնդրուկ, գինի եւ ձէթ, նաշիհ, ցորեն, արջառ ու ոչխար, ձի եւ ձիակառք, գերիներ եւ նոյնիսկ մարդիկ։</verse>
				<verse number="14">Այո՛, ինչ որ ցանկացիր դուն քեզի համար՝ հեռացաւ քեզմէ. քու վայելչութիւնդ եւ փայլքդ չքացան, այլեւս պիտի չգտնե՛ս կրկին»։</verse>
				<verse number="15">Բոլոր վաճառականներն ալ, որոնք անոր միջոցաւ հարստացան, անկէ հեռու պիտի մնան՝ վախնալով անոր տանջանքներէն, եւ լալով ու սգալով</verse>
				<verse number="16">պիտի ըսեն.– «Վա՜յ, վա՜յ, մեծ քաղաք, որ կը հագնէիր բեհեզ, ծիրանի եւ որդան կարմիր, կը զարդարուէիր ոսկիով, անգին ակերով ու մարգարիտով,</verse>
				<verse number="17">մէկ ժամուան մէջ այդքան հարստութիւնդ փճացաւ»։ Բոլոր նաւավարները եւ բոլոր անոնք, որոնք կը նաւարկեն տեղէ տեղ, նաւաստիներ եւ ձկնորսներ, հեռուները կանգնեցան</verse>
				<verse number="18">եւ տեսնելով հրկիզումի քու ծուխդ՝ կ՚աղաղակէին.– «Այս մեծ քաղաքին նման ուրիշ քաղաք կա՞ր»։</verse>
				<verse number="19">Հող ցանեցին իրենց գլխուն եւ լալով ու սգալով՝ բարձրաձայն կ՚աղաղակէին.– «Վա՜յ, վա՜յ, մե՛ծ քաղաք, որուն ճոխութենէն հարստացան բոլոր նաւ ունեցողները. ա՜խ, ի՞նչպէս կործանեցար դուն մէկ ժամուան մէջ։</verse>
				<verse number="20">Ուրախացի՛ր անոր դատապարտութեան վրայ, ո՜վ երկինք, եւ դուք՝ սուրբեր, առաքեալներ, մարգարէներ, որովհետեւ Աստուած դատապարտեց զայն եւ ձեր վրէժը անկէ լուծեց»։</verse>
				<verse number="21">Ապա հզօր հրեշտակ մը մեծ երկանաքարի մը չափ քար մը առաւ եւ ծով նետելով, ըսաւ.– «Այս նոյն ուժգնութեամբ պիտի իյնայ Բաբելոնը, մեծ քաղաքը, եւ յաւէտ պիտի կորսուի։</verse>
				<verse number="22">Պիտի լռեն բոլորը՝ քնարահարներ ու երաժիշտներ, սրնգահարներ եւ փողահարներ. ա՛լ ոեւէ արհեստ ի գործ դնող արհեստաւոր պիտի չգտնուի քու մէջդ. երկանաքարին ձայնը պիտի չլսուի քու մէջդ.</verse>
				<verse number="23">ճրագին լոյսը ա՛լ պիտի չփայլի քու մէջդ, փեսային ու հարսին ձայնը պիտի լռէ քու մէջդ, որովհետեւ վաճառականներդ աշխարհի հզօրներն էին, որովհետեւ բոլորն ալ, ամէն ազգեր, քու թունաւոր կախարդանքէդ մոլորեցան։</verse>
				<verse number="24">Ասոնք բոլորը պատահեցան, քանի Աստուած մէջդ գտաւ մարգարէներուն եւ Աստուծոյ ընտրեալներուն, երկրի վրայ սպաննուած բոլոր մարդոց արիւնը»։</verse>
			</chapter>
			<chapter number="19">
				<verse number="1">Յետոյ լսեցիերկինքիմէջ գտնուող հսկայբազ–մութեան մը մեծ ձայնը, որ կ՚ըսէր.– « Ալէլուիա ՜, մեր Աստուծոյն է փրկութիւնը, փառքն ու զօրութիւնը,</verse>
				<verse number="2">որովհետեւ ճշմարիտ եւ արդար է իր դատաստանը։ Անիկա դատապարտեց մեծ պոռնիկը՝ իր պոռնկութեամբ աշխարհը ապականելուն համար, եւ անկէ լուծեց՝ անոր ձեռքով սպաննուած իր ծառաներուն արեան վրէժը»։</verse>
				<verse number="3">Անոնք կրկին օրհներգեցին եւ ըսին. «Ալէլուիա՜, անոր հրկիզումին ծուխը կը բարձրանայ յաւիտեանս յաւիտենից»։</verse>
				<verse number="4">Քսանչորս երէցները եւ չորս կենդանիները գետին ինկան եւ երկրպագեցին Աստուծոյ, որ գահին վրայ կը նստէր, ըսելով. « Ամէն. ալէլուիա՜»։</verse>
				<verse number="5">Եւ գահէն ձայն մը եկաւ, որ կ՚ըսէր. «Օրհներգեցէ՛ք մեր Աստուածը, բոլոր անոր ծառաներդ, դուք՝ փոքրեր ու մեծեր, որ կը վախնաք իրմէ»։</verse>
				<verse number="6">Ապա լսեցի մեծ բազմութեան մը ձայնը, նման առատ ջուրերու շառաչին եւ զօրաւոր որոտումի գոռումին, որ դարձեալ կ՚ըսէր.– « Ալէլուիա ՜, որովհետեւ թագաւորեց Տէրը, մեր ամենակալ Աստուածը.</verse>
				<verse number="7">ուրախանանք, ցնծանք եւ փառք տանք իրեն, որովհետեւ անոր Գառնուկին հարսանիքի ժամըհասաւ, եւ իր հարսը ինքզինք պատրաստեց.</verse>
				<verse number="8">հարսին տրուեցաւ մաքուր եւ լուսափայլ բեհեզ՝ հագնելու համար»։ (Բեհեզը կը խորհրդանշէ Աստուծոյ ընտրեալներուն արդարութիւնը)։</verse>
				<verse number="9">Հրեշտակը ինծի ըսաւ. –Ըսածս գրէ՛. «Երանելի են բոլոր անոնք, որոնք Գառնուկին հարսանեկան ընթրիքին հրաւիրուած են»։</verse>
				<verse number="10">Ես անոր ոտքերուն առջեւ ինկայ՝ երկրպագելու համար իրեն, բայց անիկա ըսաւ ինծի. –Զգո՜յշ, մի՛ երկրպագեր ինծի, որովհետեւ ես ալ ծառայակից եմ քեզի եւ եղբայրներուդ, որոնք Յիսուսի համար վկայութիւն կու տան։ Միայն Աստուծոյ երկրպագէ։ Որովհետեւ Յիսուսի մասին վկայելն է բուն մարգարէութեան հոգին։</verse>
				<verse number="11">Եւ ահա երկինքը բացուեցաւ եւ տեսայ ճերմակ ձի մը, որուն վրայ նստող ձիաւորը կը կոչուի Հաւատարիմ եւ Ճշմարիտ. անիկա արդարութեամբ կը դատէ եւ կը պատերազմի։</verse>
				<verse number="12">Անոր աչքերը կրակի բոցի պէս էին եւ գլխուն ունէր բազմաթիւ թագեր եւ իր վրայ գրուած ունէր անուն մը, որ իրմէ զատ ո՛չ ոք գիտէ։</verse>
				<verse number="13">Հագած էր պատմուճան մը, որ արիւնով ներկուած էր. իր անունն է՝ «ԱՍՏՈՒԾՈՅ ԽՕՍՔԸ»։</verse>
				<verse number="14">Երկինքի զօրքերը ճերմակ ձիերով իրեն կը հետեւէին՝ սպիտակ եւ մաքուր բեհեզներ հագած։</verse>
				<verse number="15">Իր բերանէն սրուած սուր մը կ՚ելլէր՝ անով հարուածելու համար ազգերը։ Անիկա երկաթէ մականով պիտի հովուէ զանոնք եւ կոխէ ամենակալ Աստուծոյ ահեղ բարկութեան գինիի հնձանը։</verse>
				<verse number="16">Անոր պատմուճանին եւ ազդրին վրայ գրուած անուն մը կար «ԹԱԳԱՒՈՐՆԵՐՈՒ ԹԱԳԱՒՈՐ ԵՒՏԷՐԵՐՈՒՏԷՐ»։</verse>
				<verse number="17">Յետոյ արեւուն վրայ կանգնած ուրիշ հրեշտակ մը տեսայ, որ բարձրաձայն աղաղակեց երկինքի մէջ թեւածող բոլոր թռչուններուն, ըսելով. «Եկէ՛ք, հաւաքուեցէ՛ք Աստուծոյ մեծ ընթրիքին համար,</verse>
				<verse number="18">որպէսզի ուտէք թագաւորներու, զօրավարներու, հզօր մարդոց, ձիերուն եւ անոնց հեծեալներուն մարմինները, ազատներուն եւ ծառաներուն, մեծերուն ու փոքրերուն մարմինները»։</verse>
				<verse number="19">Յետոյ տեսայ որ գազանը եւ երկրի թագաւորներն ու անոնց զօրքերը հաւաքուեցան, պատերազմելու համար ճերմակ ձիուն վրայ նստող հեծեալին եւ անոր զօրքին դէմ։</verse>
				<verse number="20">Գազանը բռնուեցաւ, ինչպէս նաեւ իրեն հետ եղող սուտ մարգարէն, որ հրաշքներ կը գործէր անոր ներկայութեան եւ այդ հրաշքներով կը մոլորեցնէր անոնք՝ որ գազանին կնիքը առած էին իրենց վրայ եւ անոր արձանին կ՚երկրպագէին։ Ապա գազանն ու սուտ մարգարէն ողջ–ողջ ձգուեցան կրակէ լիճին մէջ, որ կը բոցավառէր ծծումբով։</verse>
				<verse number="21">Իսկ գազանին զօրքերը սպաննուեցան ձիուն վրայ հեծեալին սուրով, որ կ՚ելլէր անոր բերանէն։ Եւ ամբողջ թռչունները անոնց մարմինները ուտելէն կշտացան։</verse>
			</chapter>
			<chapter number="20">
				<verse number="1">Եւ տեսայ ուրիշ հրեշտակ մը, որ երկինքէն կ՚իջ–նէր եւ ձեռքին ունէր անդունդի բանալին եւ մեծ շղթայ մը։</verse>
				<verse number="2">Անիկա բռնեց վիշապը, այն առաջին օձը, որ Բանսարկուն եւ Սատանան է, եւ հազար տարուան համար շղթայեց զայն։</verse>
				<verse number="3">Հրեշտակը զայն անդունդ նետեց, կղպեց եւ կնքեց կղպանքը, այնպէս որ այլեւս չմոլորեցնէ ազգերը, մինչեւ լրանայ հազար տարին։ Անկէ ետք կարճ ժամանակուան մը համար պէտք է ազատ արձակուի։</verse>
				<verse number="4">Յետոյ տեսայ գահեր, որոնց վրայ նստան անոնք՝ որոնց իշխանութիւն տրուեցաւ դատելու։ Տեսայ նաեւ այն հոգիները, որոնք Յիսուսի եւ Աստուծոյ խօսքին իրենց տուած վկայութեան համար չարաչար գլխատուած էին։ Ասոնք չէին երկրպագած գազանին եւ անոր կնիքը չէին դրոշմած իրենց ճակատներուն եւ ձեռքերուն վրայ։ Անոնք վերակենդանացան եւ Քրիստոսի հետ հազար տարի թագաւորեցին։</verse>
				<verse number="5">Մնացեալ մեռելներէն ո՛չ ոք կենդանացաւ, մինչեւ լրացաւ հազար տարին։ Ասիկա մեռելներու առաջին յարութիւնն է։</verse>
				<verse number="6">Երանելի եւ սուրբ են անոնք, որոնք բաժնեկից են մեռելներու առաջին յարութեան։ Երկրորդ մահը ասոնց վրայ իշխանութիւն չունի. ասոնք Աստուծոյ եւ Քրիստոսի քահանաները պիտի ըլլան եւ Քրիստոսի հետ հազար տարի թագաւորեն։</verse>
				<verse number="7">Երբ հազար տարին լրանայ, Սատանան ազատ պիտի արձակուի բանտէն։ Անիկա պիտի ելլէ ու մոլորեցնէ երկրի չորս կողմը գտնուող բոլոր ազգերը, Գոգն ու Մագոգը, եւ զանոնք պիտի հաւաքէ պատերազմելու համար. անոնց թիւը ծովու աւազին չափ անհամար է։</verse>
				<verse number="8">Անոնք ամբողջ երկրի վրայ տարածուեցան եւ շրջապատեցին Աստուծոյ ընտրեալներուն բանակավայրը եւ սիրելի քաղաքը։</verse>
				<verse number="9">Սակայն երկինքէն, Աստուծմէ կրակ տեղաց եւ լափեց զանոնք։</verse>
				<verse number="10">Իսկ Բանսարկուն, որ զանոնք մոլորեցուց, կրակի եւ ծծումբի լիճը ձգուեցաւ, ուր գազանը եւ սուտ մարգարէն արդէն ձգուած էին. այնտեղ պիտի չարչարուին գիշեր ու ցերեկ, յաւիտեանս յաւիտենից։</verse>
				<verse number="11">Յետոյ տեսայ ճերմակ մեծ գահ մը եւ անոր վրայ բազմած մէկը, որուն ներկայութենէն փախան երկինքն ու երկիրը՝ առանց հետք մը ձգելու։</verse>
				<verse number="12">Եւ տեսայ մեռելները՝ մեծ ու փոքր, որոնք գահին դիմաց կանգնած էին։ Գիրքերը բացուեցան եւ ապա բացուեցաւ ուրիշ գիրք մը — Կեանքի գիրքը։ Մեռելները դատուեցան իրենց գործերուն համաձայն, որոնք արձանագրուած էին անոնց մէջ։</verse>
				<verse number="13">Ապա ծովը յանձնեց իր մէջ գտնուող մեռելները. նոյնը ըրին մահն ու դժոխքը, եւ իւրաքանչիւր մեռեալ դատուեցաւ իր գործերուն համաձայն։</verse>
				<verse number="14">Յետոյ մահն ու դժոխքը կրակի լիճը ձգուեցան։ Այս է երկրորդ մահը, որ կրակի լիճն է։</verse>
				<verse number="15">Եւ ան՝ որուն անունը չկար Կեանքի գիրքին մէջ՝ կրակի լիճին մէջ ձգուեցաւ։</verse>
			</chapter>
			<chapter number="21">
				<verse number="1">Ապատեսայնորերկինքմըեւնորերկիրմը, որովհետեւ նախկին երկինքն ու երկիրը անհետացան եւ ա՛լծով չկար։</verse>
				<verse number="2">Եւ տեսայ սուրբ քաղաքը՝ Նոր Երուսաղէմը, որ Աստուծոյ մօտէն, երկինքէն կ՚իջնէր՝ զարդարուած ու պատրաստ, ինչպէս հարսը՝ ամուսինին համար։</verse>
				<verse number="3">Երկինքէն ձայն մը լսեցի, որ կ՚ըսէր. «Ահաւասիկ Աստուծոյ բնակութիւնը մարդոց միջեւ է. Աստուած անոնց հետ պիտի բնակի եւ անոնք իր ժողովուրդը պիտի ըլլան, եւ ինքը՝ Աստուած՝ անոնց հետ պիտի ըլլայ իբրեւ անոնց Աստուածը։</verse>
				<verse number="4">Անոնց աչքերէն ամէն արցունք պիտի սրբէ. այլեւս ո՛չ մահ գոյութիւն պիտի ունենայ, ո՛չ սուգ, ո՛չ ողբ, ո՛չ ցաւ եւ ո՛չ ալ յոգնութիւն, որովհետեւ նախկինները անցան գացին»։</verse>
				<verse number="5">Ան՝ որ գահին վրայ նստած էր, ըսաւ. –Ահաւասիկ ամէն ինչ նոր կը դարձնեմ։ Ապա ըսաւ ինծի. –Գրէ՛ ասոնք, որովհետեւ ճշմարիտ եւ վստահելի խօսքեր են։</verse>
				<verse number="6">Եւ ըսաւ. –Եղաւ. ես եմ Այբը եւ Ֆէն, Սկիզբն ու Վախճանը։ Ես ծարաւին կեանքի ջուրի աղբիւրէն ձրի ջուր պիտի տամ։</verse>
				<verse number="7">Ով որ յաղթանակէ՝ այս բոլորը պիտի ժառանգէ եւ ես անոր Աստուածը պիտի ըլլամ եւ ինք՝իմ որդիս։</verse>
				<verse number="8">Բայց վախկոտներուն, անհաւատներուն, պիղծերուն, մարդասպաններուն, պոռնիկներուն, կախարդներուն, կռապաշտներուն եւ բոլոր ստախօսներուն բաժինը՝ կրակով եւ ծծումբով այրող լիճն է, որ երկրորդ մահն է։</verse>
				<verse number="9">Ապա քովս եկաւ մէկը այն եօթը հրեշտակներէն, որոնք վերջին եօթը պատուհասներով լեցուն եօթը անօթները ունէին, եւ հետս խօսելով՝ ըսաւ ինծի. –Եկո՛ւր, քեզի ցոյց պիտի տամ հարսը՝ Գառնուկին կինը։</verse>
				<verse number="10">Անիկա հոգիով զիս վերացուց եւ առաւ տարաւ բարձր եւ հսկայ լերան մը վրայ ու ցոյց տուաւ սուրբ քաղաքը՝ Երուսաղէմը, որ երկինքէն, Աստուծոյ մօտէն կ՚իջնէր։</verse>
				<verse number="11">Անիկա Աստուծոյ փառքով կը փայլէր եւ անոր փայլքը կը նմանէր շատ թանկագին քարի մը փայլքին, ինչպէս յասպիս քարը, բիւրեղի պէս թափանցիկ։</verse>
				<verse number="12">Քաղաքը մեծ ու բարձր պարիսպ մը ունէր՝ տասներկու դռներով, որոնց վրայ կային տասներկու հրեշտակներ։ Դռներէն իւրաքանչիւրին վրայ գրուած էր Իսրայէլի տասներկու ցեղերէն իւրաքանչիւրին անունը։</verse>
				<verse number="13">Արեւելքէն երեք դռներ կային, հիւսիսէն՝ երեք, հարաւէն՝ երեք եւ արեւմուտքէն՝ երեք։</verse>
				<verse number="14">Քաղաքին պարիսպը տասներկու հիմեր ունէր եւ անոնց վրայ գրուած էին Գառնուկին տասներկու առաքեալներուն անունները։</verse>
				<verse number="15">Ան որ ինծի հետ կը խօսէր՝ ձեռքին ունէր ոսկեայ եղէգ մը իբրեւ քանակ, չափելու համար քաղաքը, անոր դռներն ու պարիսպը։</verse>
				<verse number="16">Քաղաքը քառակուսի էր, հաւասար երկայնութեամբ եւ լայնութեամբ։ Հրեշտակը եղէգով չափեց քաղաքը, որ երկու հազար երկու հարիւր քիլոմեթր էր։ Անոր երկայնքը եւ լայնքն ու բարձրութիւնը հաւասար էին։</verse>
				<verse number="17">Հրեշտակը չափեց նաեւ պարիսպը, որուն բարձրութիւնը վաթսունհինգ մեթր էր։ Հրեշտակին գործածած չափը մարդոց գործածած չափն էր։</verse>
				<verse number="18">Պարիսպը շինուած էր յասպիս քարէ, իսկ քաղաքը զուտ ոսկի էր, մաքուր եւ յստակ ապակիի պէս։</verse>
				<verse number="19">Քաղաքին պարիսպի հիմերը բոլոր տեսակի թանկագին քարերով զարդարուած էին։ Առաջին հիմը յասպիս էր, երկրորդը՝ շափիւղայ, երրորդը՝ կարկեհան, չորրորդը՝ զմրուխտ,</verse>
				<verse number="20">հինգերորդը՝ եղնգաքար, վեցերորդը՝ սարդիոն, եօթներորդը՝ ոսկեքար, ութերորդը՝ բիւրեղ, իններորդը՝ տպազիոն, տասներորդը՝ քրիսոպրասոս, տասնըմէկերորդը՝ յակինթ եւ տասներկուերորդը՝ մեղեսիկ։</verse>
				<verse number="21">Տասներկու դռները տասներկու մարգարիտներով շինուած էին, իւրաքանչիւր դուռը՝ մէկ կտոր մարգարիտով, եւ քաղաքին հրապարակը զուտ ոսկի էր՝ թափանցիկ ապակիի պէս։</verse>
				<verse number="22">Քաղաքին մէջ տաճար չտեսայ, որովհետեւ ամենակալ Տէր Աստուածը եւ Գառնուկը իրե՛նք էին տաճարը։</verse>
				<verse number="23">Քաղաքը լուսաւորուելու համար պէտք չունէր արեւու եւ լուսինի, որովհետեւ Աստուծոյ փառքը ի՛նք կը լուսաւորէր զայն, եւ անոր ճրագը Գառնուկն էր։</verse>
				<verse number="24">Ժողովուրդները անոր լոյսով պիտի առաջնորդուին եւ երկրի թագաւորները իրենց փառքը անոր պիտի բերեն։</verse>
				<verse number="25">Քաղաքին դռները բնաւ պիտի չգոցուին, որովհետեւ հոն գիշեր պիտի չըլլայ։</verse>
				<verse number="26">Ազգերու փառքն ու պատիւը իրեն պիտի բերուի.</verse>
				<verse number="27">հոն պիտի չմտնէ ոեւէ պիղծ բան, ո՛չ ալ պղծութիւն գործող կամ ստախօս մարդ, այլ միայն անոնք՝ որոնց անունները գրուած են Գառնուկին Կեանքի գիրքին մէջ։</verse>
			</chapter>
			<chapter number="22">
				<verse number="1">Հրեշտակը ինծիցոյցտուաւկենսատու ջուրին բիւրեղի պէս փայլուն գետը, որ Աստուծոյ եւ Գառնուկին գահէն կը բղխէր։</verse>
				<verse number="2">Քաղաքին հրապարակին մէջտեղը եւ գետին այս ու այն կողմը կար կեանքի ծառը որ տարին տասներկու անգամ պտուղ կու տար, ամէն ամիս՝ իր պտուղը, իսկ տերեւները կը ծառայէին ազգերուն բժշկութիւն տալու։</verse>
				<verse number="3">Քաղաքին մէջ նզովեալ բան գոյութիւն պիտի չունենայ. Աստուծոյ եւ Գառնուկին գահը այնտեղ պիտի ըլլայ եւ անոր ծառաները զայն պիտի պաշտեն։</verse>
				<verse number="4">Անոնք իր դէմքը պիտի տեսնեն եւ իր անունը անոնց ճակատներուն վրայ պիտի գրուի։</verse>
				<verse number="5">Այնտեղ այլեւս գիշեր պիտի չըլլայ, եւ ա՛լ պէտք պիտի չունենան ճրագի եւ արեւու լոյսի, որովհետեւ Տէր Աստուած ինք պիտի լուսաւորէ զանոնք. անոնք պիտի թագաւորեն յաւիտեանս յաւիտենից։</verse>
				<verse number="6">Հրեշտակը ըսաւ ինծի. –Ըսած խօսքերս վստահելի եւ ճշմարիտ են։ Տէրը՝ մարգարէներուն հոգիներուն Աստուածը, իր հրեշտակը ղրկեց՝ որպէսզի իր ծառաներուն ցոյց տայ այն՝ ինչ որ շուտով պիտի պատահի։</verse>
				<verse number="7">Ահա շուտով կու գամ։ Երանի՜ անոր որ կը պահէ այս գիրքին մարգարէութեան խօսքերը։</verse>
				<verse number="8">Ես, Յովհաննէս, անձամբ լսեցի եւ տեսայ այս բոլորը. եւ երբ լսեցի ուտեսայ՝ գետին ինկայ հրեշտակին ոտքերուն առջեւ՝ երկրպագելու համար անոր, որ ինծի այս բոլորը ցոյց կու տար։</verse>
				<verse number="9">Բայց անիկա ըսաւ ինծի. –Զգո՜յշ, մի՛ ըներ, որովհետեւ ես ալ ծառայակից եմ քեզի եւ եղբայրներուդ, այսինքն՝մարգարէներուն եւ անոնց՝ որոնք այս գիրքին պատգամները կը պահեն։ Աստուծո՛յ երկրպագէ։</verse>
				<verse number="10">Ապա շարունակեց. –Այս գիրքին մարգարէութեան խօսքերը կնքուած մի՛ պահեր, որովհետեւ ժամանակը մօտեցած է։</verse>
				<verse number="11">Ամբարիշտը կրկին թող իր ամբարշտութիւնը ընէ, գէշ մարդը՝ իր գէշութիւնը, ով որ արդար է՝ թող արդարութիւն ընէ, եւ սուրբը՝ իր սրբութիւնը պահէ։</verse>
				<verse number="12">Ահա շուտով կու գամ եւ վարձատրութիւնս հետս պիտի բերեմ՝ իւրաքանչիւրին իր գործերուն համաձայն հատուցանելու համար։</verse>
				<verse number="13">Ես եմ Այբը եւ Ֆէն, Առաջինը եւ Վերջինը, Սկիզբն ու Վախճանը։</verse>
				<verse number="14">Երանելի են անոնք՝ որոնք անոր պատուիրանները կը պահեն։ Անոնք իրաւունք պիտի ունենան ուտելու կեանքի ծառէն եւ դռներէն քաղաք մտնելու։</verse>
				<verse number="15">Իսկ դուրս պիտի մնան շնացողներն ու կախարդները, պոռնիկներն ու մարդասպանները, կռապաշտները եւ բոլոր անոնք՝ որոնք սուտը կը սիրեն եւ կ՚ընեն։</verse>
				<verse number="16">Ես, Յիսուս, իմ հրեշտակս ղրկեցի՝ որպէսզի այս վկայութիւնը տայ ձեզի եկեղեցիներուն մասին։ Ես Դաւիթի արմատը եւ անոր սերունդն եմ. առաւօտեան պայծառ աստղը։</verse>
				<verse number="17">Եւ Հոգին ու Հարսը կ՚ըսեն.– Եկո՛ւր։ Ով որ կը լսէ՝ թող ըսէ.– Եկո՛ւր։ Ով որ ծարաւ է՝ թող գայ, եւ ով որ կ՚ուզէ՝ թող ձրիաբար առնէ կեանքի ջուրէն։</verse>
				<verse number="18">Եւ ես, Յովհաննէս, կ՚ազդարարեմ բոլոր անոնց՝ որոնք այս գիրքին մարգարէութեան խօսքերը կը լսեն։ Եթէ ոեւէ մէկը բան մը աւելցնէ ասոր վրայ, Աստուած անոր տրուելիք պատիժին վրայ պիտի աւելցնէ այս գիրքին մէջ նկարագրուած պատուհասները։</verse>
				<verse number="19">Եւ եթէ ոեւէ մէկը բան մը պակսեցնէ այս գիրքին մարգարէութեան խօսքերէն, Աստուած ալ այս գիրքին մէջ նկարագրուած Կեանքի ծառէն եւ Սուրբ Քաղաքէն իր բաժինը պիտի նուազեցնէ։</verse>
				<verse number="20">Այս բոլորին մասին վկայողը կ՚ըսէ. «Այո՛, շուտով կու գամ»։ Ամէն ։ Եկո՛ւր, Տէր Յիսուս։</verse>
				<verse number="21">Մեր Տէր Յիսուս Քրիստոսի շնորհքը թող Աստուծոյ ամբողջ ժողովուրդին վրայ ըլլայ։ Ամէն։</verse>
			</chapter>
		</book>
	</testament>
</bible>